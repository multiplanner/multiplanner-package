Genesis 1 1 In principio creavit Deus caelum et terram. 
Genesis 1 2 Terra autem erat inanis et vacua, et tenebrae super faciem abyssi, et spiritus Dei ferebatur super aquas.
Genesis 1 3 Dixitque Deus: “Fiat lux”. Et facta est lux. 
Genesis 1 4 Et vidit Deus lucem quod esset bona et divisit Deus lucem ac tenebras. 
Genesis 1 5 Appellavitque Deus lucem Diem et tenebras Noctem. Factumque est vespere et mane, dies unus.
Genesis 1 6 Dixit quoque Deus: “Fiat firmamentum in medio aquarum et dividat aquas ab aquis”. 
Genesis 1 7 Et fecit Deus firmamentum divisitque aquas, quae erant sub firmamento, ab his, quae erant super firmamentum. Et factum est ita. 
Genesis 1 8 Vocavitque Deus firmamentum Caelum. Et factum est vespere et mane, dies secundus.
Genesis 1 9 Dixit vero Deus: “Congregentur aquae, quae sub caelo sunt, in locum unum, et appareat arida”. Factumque est ita. 
Genesis 1 10 Et vocavit Deus aridam Terram congregationesque aquarum appellavit Maria. Et vidit Deus quod esset bonum. 
Genesis 1 11 Et ait Deus: “Germinet terra herbam virentem et herbam facientem semen et lignum pomiferum faciens fructum iuxta genus suum, cuius semen in semetipso sit super terram”. Et factum est ita. 
Genesis 1 12 Et protulit terra herbam virentem et herbam afferentem semen iuxta genus suum lignumque faciens fructum, qui habet in semetipso sementem secundum speciem suam. Et vidit Deus quod esset bonum. 
Genesis 1 13 Et factum est vespere et mane, dies tertius.
Genesis 1 14 Dixit autem Deus: “Fiant luminaria in firmamento caeli, ut dividant diem ac noctem et sint in signa et tempora et dies et annos, 
Genesis 1 15 ut luceant in firmamento caeli et illuminent terram. Et factum est ita. 
Genesis 1 16 Fecitque Deus duo magna luminaria: luminare maius, ut praeesset diei, et luminare minus, ut praeesset nocti, et stellas. 
Genesis 1 17 Et posuit eas Deus in firmamento caeli, ut lucerent super terram 
Genesis 1 18 et praeessent diei ac nocti et dividerent lucem ac tenebras. Et vidit Deus quod esset bonum. 
Genesis 1 19 Et factum est vespere et mane, dies quartus.
Genesis 1 20 Dixit etiam Deus: “Pullulent aquae reptile animae viventis, et volatile volet super terram sub firmamento caeli”. 
Genesis 1 21 Creavitque Deus cete grandia et omnem animam viventem atque motabilem, quam pullulant aquae secundum species suas, et omne volatile secundum genus suum. Et vidit Deus quod esset bonum; 
Genesis 1 22 benedixitque eis Deus dicens: “Crescite et multiplicamini et replete aquas maris, avesque multiplicentur super terram ”. 
Genesis 1 23 Et factum est vespere et mane, dies quintus.
Genesis 1 24 Dixit quoque Deus: “Producat terra animam viventem in genere suo, iumenta et reptilia et bestias terrae secundum species suas”. Factumque est ita. 
Genesis 1 25 Et fecit Deus bestias terrae iuxta species suas et iumenta secundum species suas et omne reptile terrae in genere suo. Et vidit Deus quod esset bonum.
Genesis 1 26 Et ait Deus: “Faciamus hominem ad imaginem et similitudinem nostram; et praesint piscibus maris et volatilibus caeli et bestiis universaeque terrae omnique reptili, quod movetur in terra”.
Genesis 1 27 Et creavit Deus hominem ad imaginem suam; ad imaginem Dei creavit illum; masculum et feminam creavit eos. 
Genesis 1 28 Benedixitque illis Deus et ait illis Deus: “Crescite et multiplicamini et replete terram et subicite eam et dominamini piscibus maris et volatilibus caeli et universis animantibus, quae moventur super terram”. 
Genesis 1 29 Dixitque Deus: “Ecce dedi vobis omnem herbam afferentem semen super terram et universa ligna, quae habent in semetipsis fructum ligni portantem sementem, ut sint vobis in escam 
Genesis 1 30 et cunctis animantibus terrae omnique volucri caeli et universis, quae moventur in terra et in quibus est anima vivens, omnem herbam virentem ad vescendum”. Et factum est ita. 
Genesis 1 31 Viditque Deus cuncta, quae fecit, et ecce erant valde bona. Et factum est vespere et mane, dies sextus.
Genesis 2 1 Igitur perfecti sunt caeli et terra et omnis exercitus eorum. 
Genesis 2 2 Complevitque Deus die septimo opus suum, quod fecerat, et requievit die septimo ab universo opere, quod patrarat. 
Genesis 2 3 Et benedixit Deus diei septimo et sanctificavit illum, quia in ipso requieverat ab omni opere suo, quod creavit Deus, ut faceret.
Genesis 2 4 Istae sunt generationes caeli et terrae, quando creata sunt. In die quo fecit Dominus Deus terram et caelum  
Genesis 2 5 omne virgultum agri, antequam oriretur in terra, omnisque herba regionis, priusquam germinaret; non enim pluerat Dominus Deus super terram, et homo non erat, qui operaretur humum, 
Genesis 2 6 sed fons ascendebat e terra irrigans universam superficiem terrae  
Genesis 2 7 tunc formavit Dominus Deus hominem pulverem de humo et inspiravit in nares eius spiraculum vitae, et factus est homo in animam viventem.
Genesis 2 8 Et plantavit Dominus Deus paradisum in Eden ad orientem, in quo posuit hominem, quem formaverat. 
Genesis 2 9 Produxitque Dominus Deus de humo omne lignum pulchrum visu et ad vescendum suave, lignum etiam vitae in medio paradisi lignumque scientiae boni et mali.
Genesis 2 10 Et fluvius egrediebatur ex Eden ad irrigandum paradisum, qui inde dividitur in quattuor capita. 
Genesis 2 11 Nomen uni Phison: ipse est, qui circuit omnem terram Hevila, ubi est aurum; 
Genesis 2 12 et aurum terrae illius optimum est; ibi invenitur bdellium et lapis onychinus. 
Genesis 2 13 Et nomen fluvio secundo Geon: ipse est, qui circuit omnem terram Aethiopiae. 
Genesis 2 14 Nomen vero fluminis tertii Tigris: ipse vadit ad orientem Assyriae. Fluvius autem quartus ipse est Euphrates.
Genesis 2 15 Tulit ergo Dominus Deus hominem et posuit eum in paradiso Eden, ut operaretur et custodiret illum; 
Genesis 2 16 praecepitque Dominus Deus homini dicens: “Ex omni ligno paradisi comede; 
Genesis 2 17 de ligno autem scientiae boni et mali ne comedas; in quocumque enim die comederis ex eo, morte morieris”.
Genesis 2 18 Dixit quoque Dominus Deus: “Non est bonum esse hominem solum; faciam ei adiutorium simile sui”. 
Genesis 2 19 Formatis igitur Dominus Deus de humo cunctis animantibus agri et universis volatilibus caeli, adduxit ea ad Adam, ut videret quid vocaret ea; omne enim, quod vocavit Adam animae viventis, ipsum est nomen eius. 
Genesis 2 20 Appellavitque Adam nominibus suis cuncta pecora et universa volatilia caeli et omnes bestias agri; Adae vero non inveniebatur adiutor similis eius. 
Genesis 2 21 Immisit ergo Dominus Deus soporem in Adam. Cumque obdormisset, tulit unam de costis eius et replevit carnem pro ea; 
Genesis 2 22 et aedificavit Dominus Deus costam, quam tulerat de Adam, in mulierem et adduxit eam ad Adam. 
Genesis 2 23 Dixitque Adam: “Haec nunc os ex ossibus meis et caro de carne mea! Haec vocabitur Virago, quoniam de viro sumpta est haec”.
Genesis 2 24 Quam ob rem relinquet vir patrem suum et matrem et adhaerebit uxori suae; et erunt in carnem unam. 
Genesis 2 25 Erant autem uterque nudi, Adam scilicet et uxor eius, et non erubescebant.
Genesis 3 1 Et serpens erat callidior cunctis animantibus agri, quae fecerat Dominus Deus. Qui dixit ad mulierem: “Verene praecepit vobis Deus, ut non comederetis de omni ligno paradisi?”. 
Genesis 3 2 Cui respondit mulier: “De fructu lignorum, quae sunt in paradiso, vescimur; 
Genesis 3 3 de fructu vero ligni, quod est in medio paradisi, praecepit nobis Deus, ne comederemus et ne tangeremus illud, ne moriamur”. 
Genesis 3 4 Dixit autem serpens ad mulierem: “Nequaquam morte moriemini! 
Genesis 3 5 Scit enim Deus quod in quocumque die comederitis ex eo, aperientur oculi vestri, et eritis sicut Deus scientes bonum et malum”.
Genesis 3 6 Vidit igitur mulier quod bonum esset lignum ad vescendum et pulchrum oculis et desiderabile esset lignum ad intellegendum; et tulit de fructu illius et comedit deditque etiam viro suo secum, qui comedit. 
Genesis 3 7 Et aperti sunt oculi amborum. Cumque cognovissent esse se nudos, consuerunt folia ficus et fecerunt sibi perizomata. 
Genesis 3 8 Et cum audissent vocem Domini Dei deambulantis in paradiso ad auram post meridiem, abscondit se Adam et uxor eius a facie Domini Dei in medio ligni paradisi. 
Genesis 3 9 Vocavitque Dominus Deus Adam et dixit ei: “Ubi es?”. 
Genesis 3 10 Qui ait: “Vocem tuam audivi in paradiso et timui eo quod nudus essem et abscondi me”. 
Genesis 3 11 Cui dixit: “Quis enim indicavit tibi quod nudus esses, nisi quod ex ligno, de quo tibi praeceperam, ne comederes, comedisti?”. 
Genesis 3 12 Dixitque Adam: “Mulier, quam dedisti sociam mihi, ipsa dedit mihi de ligno, et comedi”. 
Genesis 3 13 Et dixit Dominus Deus ad mulierem: “Quid hoc fecisti?”. Quae respondit: “Serpens decepit me, et comedi”.
Genesis 3 14 Et ait Dominus Deus ad serpentem: “Quia fecisti hoc, maledictus es inter omnia pecora et omnes bestias agri! Super pectus tuum gradieris et pulverem comedes cunctis diebus vitae tuae.
Genesis 3 15 Inimicitias ponam inter te et mulierem et semen tuum et semen illius; ipsum conteret caput tuum, et tu conteres calcaneum eius”.
Genesis 3 16 Mulieri dixit: “Multiplicabo aerumnas tuas et conceptus tuos: in dolore paries filios, et ad virum tuum erit appetitus tuus, ipse autem dominabitur tui”.
Genesis 3 17 Adae vero dixit: “Quia audisti vocem uxoris tuae et comedisti de ligno, ex quo praeceperam tibi, ne comederes, maledicta humus propter te! In laboribus comedes ex ea cunctis diebus vitae tuae.
Genesis 3 18 Spinas et tribulos germinabit tibi, et comedes herbas terrae;
Genesis 3 19 in sudore vultus tui vesceris pane, donec revertaris ad humum, de qua sumptus es, quia pulvis es et in pulverem reverteris”.
Genesis 3 20 Et vocavit Adam nomen uxoris suae Eva, eo quod mater esset cunctorum viventium.
Genesis 3 21 Fecit quoque Dominus Deus Adae et uxori eius tunicas pelliceas et induit eos. 
Genesis 3 22 Et ait Dominus Deus: “Ecce homo factus est quasi unus ex nobis, ut sciat bonum et malum; nunc ergo, ne mittat manum suam et sumat etiam de ligno vitae et comedat et vivat in aeternum!”.
Genesis 3 23 Emisit eum Dominus Deus de paradiso Eden, ut operaretur humum, de qua sumptus est. 
Genesis 3 24 Eiecitque hominem et collocavit ad orientem paradisi Eden cherubim et flammeum gladium atque versatilem ad custodiendam viam ligni vitae.
Genesis 4 1 Adam vero cognovit Evam uxo rem suam, quae concepit et peperit Cain dicens: “Acquisivi virum per Dominum”. 
Genesis 4 2 Rursusque peperit fratrem eius Abel. Et fuit Abel pastor ovium et Cain agricola. 
Genesis 4 3 Factum est autem post aliquot dies ut offerret Cain de fructibus agri munus Domino. 
Genesis 4 4 Abel quoque obtulit de primogenitis gregis sui et de adipibus eorum. Et respexit Dominus ad Abel et ad munus eius, 
Genesis 4 5 ad Cain vero et ad munus illius non respexit. Iratusque est Cain vehementer, et concidit vultus eius. 
Genesis 4 6 Dixitque Dominus ad eum: “Quare iratus es, et cur concidit facies tua? 
Genesis 4 7 Nonne si bene egeris, vultum attolles? Sin autem male, in foribus peccatum insidiabitur, et ad te erit appetitus eius, tu autem dominaberis illius”. 
Genesis 4 8 Dixitque Cain ad Abel fratrem suum: “Egrediamur foras”. Cumque essent in agro, consurrexit Cain adversus Abel fratrem suum et interfecit eum. 
Genesis 4 9 Et ait Dominus ad Cain: “Ubi est Abel frater tuus?”. Qui respondit: “Nescio. Num custos fratris mei sum ego?”. 
Genesis 4 10 Dixitque ad eum: “Quid fecisti? Vox sanguinis fratris tui clamat ad me de agro. 
Genesis 4 11 Nunc igitur maledictus eris procul ab agro, qui aperuit os suum et suscepit sanguinem fratris tui de manu tua! 
Genesis 4 12 Cum operatus fueris eum, amplius non dabit tibi fructus suos; vagus et profugus eris super terram”. 
Genesis 4 13 Dixitque Cain ad Dominum: “Maior est poena mea quam ut portem eam. 
Genesis 4 14 Ecce eicis me hodie a facie agri, et a facie tua abscondar et ero vagus et profugus in terra; omnis igitur, qui invenerit me, occidet me”. 
Genesis 4 15 Dixitque ei Dominus: “Nequaquam ita fiet, sed omnis qui occiderit Cain, septuplum punietur!”. Posuitque Dominus Cain signum, ut non eum interficeret omnis qui invenisset eum.
Genesis 4 16 Egressusque Cain a facie Domini habitavit in terra Nod ad orientalem plagam Eden.
Genesis 4 17 Cognovit autem Cain uxorem suam, quae concepit et peperit Henoch. Et aedificavit civitatem vocavitque nomen eius ex nomine filii sui Henoch. 
Genesis 4 18 Porro Henoch genuit Irad, et Irad genuit Maviael, et Maviael genuit Mathusael, et Mathusael genuit Lamech. 
Genesis 4 19 Qui accepit uxores duas: nomen uni Ada et nomen alteri Sella. 
Genesis 4 20 Genuitque Ada Iabel, qui fuit pater habitantium in tentoriis atque pastorum. 
Genesis 4 21 Et nomen fratris eius Iubal; ipse fuit pater omnium canentium cithara et organo. 
Genesis 4 22 Sella quoque genuit Tubalcain, qui fuit malleator et faber in cuncta opera aeris et ferri. Soror vero Tubalcain Noema. 
Genesis 4 23 Dixitque Lamech uxoribus suis: “Ada et Sella, audite vocem meam; uxores Lamech, auscultate sermonem meum: occidi virum pro vulnere meo et adulescentulum pro livore meo; 
Genesis 4 24 septuplum ultio dabitur de Cain, de Lamech vero septuagies septies”.
Genesis 4 25 Cognovit quoque Adam uxorem suam, et peperit filium vocavitque nomen eius Seth dicens: “Posuit mihi Deus semen aliud pro Abel, quem occidit Cain”. 
Genesis 4 26 Sed et Seth natus est filius, quem vocavit Enos. Tunc coeperunt invocare nomen Domini.
Genesis 5 1 Hic est liber generationis Adam. In die qua creavit Deus homi nem, ad similitudinem Dei fecit illum. 
Genesis 5 2 Masculum et feminam creavit eos et benedixit illis; et vocavit nomen eorum Adam in die, quo creati sunt. 
Genesis 5 3 Vixit autem Adam centum triginta annis et genuit ad similitudinem et imaginem suam vocavitque nomen eius Seth. 
Genesis 5 4 Et facti sunt dies Adam, postquam genuit Seth, octingenti anni, genuitque filios et filias. 
Genesis 5 5 Et factum est omne tempus, quod vixit Adam, anni nongenti triginta, et mortuus est.
Genesis 5 6 Vixit quoque Seth centum quinque annos et genuit Enos. 
Genesis 5 7 Vixitque Seth, postquam genuit Enos, octingentis septem annis genuitque filios et filias. 
Genesis 5 8 Et facti sunt omnes dies Seth nongentorum duodecim annorum, et mortuus est.
Genesis 5 9 Vixit vero Enos nonaginta annis et genuit Cainan. 
Genesis 5 10 Et vixit Enos, postquam genuit Cainan, octingentis quindecim annis et genuit filios et filias. 
Genesis 5 11 Factique sunt omnes dies Enos nongentorum quinque annorum, et mortuus est.
Genesis 5 12 Vixit quoque Cainan septuaginta annis et genuit Malaleel. 
Genesis 5 13 Et vixit Cainan, postquam genuit Malaleel, octingentos quadraginta annos genuitque filios et filias. 
Genesis 5 14 Et facti sunt omnes dies Cainan nongenti decem anni, et mortuus est.
Genesis 5 15 Vixit autem Malaleel sexaginta quinque annos et genuit Iared. 
Genesis 5 16 Et vixit Malaleel, postquam genuit Iared, octingentis triginta annis et genuit filios et filias. 
Genesis 5 17 Et facti sunt omnes dies Malaleel octingenti nonaginta quinque anni, et mortuus est.
Genesis 5 18 Vixitque Iared centum sexaginta duobus annis et genuit Henoch. 
Genesis 5 19 Et vixit Iared, postquam genuit Henoch, octingentos annos et genuit filios et filias. 
Genesis 5 20 Et facti sunt omnes dies Iared nongenti sexaginta duo anni, et mortuus est.
Genesis 5 21 Porro Henoch vixit sexaginta quinque annis et genuit Mathusalam. 
Genesis 5 22 Et ambulavit Henoch cum Deo, postquam genuit Mathusalam, trecentis annis et genuit filios et filias. 
Genesis 5 23 Et facti sunt omnes dies Henoch trecenti sexaginta quinque anni, 
Genesis 5 24 ambulavitque cum Deo et non apparuit, quia tulit eum Deus.
Genesis 5 25 Vixit quoque Mathusala centum octoginta septem annos et genuit Lamech. 
Genesis 5 26 Et vixit Mathusala, postquam genuit Lamech, septingentos octoginta duos annos et genuit filios et filias. 
Genesis 5 27 Et facti sunt omnes dies Mathusalae nongenti sexaginta novem anni, et mortuus est.
Genesis 5 28 Vixit autem Lamech centum octoginta duobus annis et genuit filium 
Genesis 5 29 vocavitque nomen eius Noe dicens: “Iste consolabitur nos ab operibus nostris et labore manuum nostrarum in agro, cui maledixit Dominus”. 
Genesis 5 30 Vixitque Lamech, postquam genuit Noe, quingentos nonaginta quinque annos et genuit filios et filias. 
Genesis 5 31 Et facti sunt omnes dies Lamech septingenti septuaginta septem anni, et mortuus est.
Genesis 5 32 Noe vero, cum quingentorum esset annorum, genuit Sem, Cham et Iapheth.
Genesis 6 1 Cumque coepissent homines multiplicari super terram et fi lias procreassent, 
Genesis 6 2 videntes filii Dei filias hominum quod essent pulchrae, acceperunt sibi uxores ex omnibus, quas elegerant. 
Genesis 6 3 Dixitque Deus: “Non permanebit spiritus meus in homine in aeternum, quia caro est; eruntque dies illius centum viginti annorum”. 
Genesis 6 4 Gigantes erant super terram in diebus illis et etiam postquam ingressi sunt filii Dei ad filias hominum, illaeque eis genuerunt: isti sunt potentes a saeculo viri famosi.
Genesis 6 5 Videns autem Dominus quod multa malitia hominum esset in terra, et cuncta cogitatio cordis eorum non intenta esset nisi ad malum omni tempore, 
Genesis 6 6 paenituit Dominum quod hominem fecisset in terra. Et tactus dolore cordis intrinsecus: 
Genesis 6 7 “Delebo, inquit, hominem, quem creavi, a facie terrae, ab homine usque ad pecus, usque ad reptile et usque ad volucres caeli; paenitet enim me fecisse eos”.
Genesis 6 8 Noe vero invenit gratiam coram Domino.
Genesis 6 9 Hae sunt generationes Noe: Noe vir iustus atque perfectus fuit in generatione sua; cum Deo ambulavit. 
Genesis 6 10 Et genuit tres filios: Sem, Cham et Iapheth.
Genesis 6 11 Corrupta est autem terra coram Deo et repleta est iniquitate. 
Genesis 6 12 Cumque vidisset Deus terram esse corruptam  omnis quippe caro corruperat viam suam super terram  
Genesis 6 13 dixit ad Noe: “Finis universae carnis venit coram me; repleta est enim terra iniquitate a facie eorum, et ecce ego disperdam eos de terra.
Genesis 6 14 Fac tibi arcam de lignis cupressinis; mansiunculas in arca facies et bitumine linies eam intrinsecus et extrinsecus. 
Genesis 6 15 Et sic facies eam: trecentorum cubitorum erit longitudo arcae, quinquaginta cubitorum latitudo et triginta cubitorum altitudo illius. 
Genesis 6 16 Fenestram in arca facies et cubito consummabis summitatem eius. Ostium autem arcae pones ex latere; tabulatum inferius, medium et superius facies in ea.
Genesis 6 17 Ecce ego adducam diluvii aquas super terram, ut interficiam omnem carnem, in qua spiritus vitae est subter caelum: universa, quae in terra sunt, consumentur. 
Genesis 6 18 Ponamque foedus meum tecum; et ingredieris arcam tu et filii tui, uxor tua et uxores filiorum tuorum tecum. 
Genesis 6 19 Et ex cunctis animantibus universae carnis bina induces in arcam, ut vivant tecum, masculini sexus et feminini. 
Genesis 6 20 De volucribus iuxta genus suum et de iumentis in genere suo et ex omni reptili terrae secundum genus suum: bina de omnibus ingredientur ad te, ut possint vivere. 
Genesis 6 21 Tu autem tolle tecum ex omnibus escis, quae mandi possunt, et comportabis apud te; et erunt tam tibi quam illis in cibum”.
Genesis 6 22 Fecit ergo Noe omnia, quae praeceperat illi Deus; sic fecit.
Genesis 7 1 Dixitque Dominus ad Noe: “Ingredere tu et omnis domus tua arcam; te enim vidi iustum coram me in generatione hac. 
Genesis 7 2 Ex omnibus pecoribus mundis tolle septena septena, masculum et feminam; de pecoribus vero non mundis duo duo, masculum et feminam. 
Genesis 7 3 Sed et de volatilibus caeli septena septena, masculum et feminam, ut salvetur semen super faciem universae terrae. 
Genesis 7 4 Adhuc enim et post dies septem ego pluam super terram quadraginta diebus et quadraginta noctibus et delebo omnem substantiam, quam feci, de superficie terrae”. 
Genesis 7 5 Fecit ergo Noe omnia, quae mandaverat ei Dominus. 
Genesis 7 6 Eratque Noe sescentorum annorum, quando diluvii aquae inundaverunt super terram.
Genesis 7 7 Et ingressus est Noe et filii eius, uxor eius et uxores filiorum eius cum eo in arcam propter aquas diluvii. 
Genesis 7 8 De pecoribus mundis et immundis et de volucribus et ex omni, quod movetur super terram, 
Genesis 7 9 duo et duo ingressa sunt ad Noe in arcam, masculus et femina, sicut praeceperat Deus Noe. 
Genesis 7 10 Cumque transissent septem dies, aquae diluvii inundaverunt super terram.
Genesis 7 11 Anno sescentesimo vitae Noe, mense secundo, septimo decimo die mensis rupti sunt omnes fontes abyssi magnae, et cataractae caeli apertae sunt; 
Genesis 7 12 et facta est pluvia super terram quadraginta diebus et quadraginta noctibus. 
Genesis 7 13 In articulo diei illius ingressus est Noe et Sem et Cham et Iapheth filii eius, uxor illius et tres uxores filiorum eius cum eis in arcam. 
Genesis 7 14 Ipsi et omne animal secundum genus suum, universaque iumenta in genere suo, et omne reptile, quod movetur super terram in genere suo, cunctumque volatile secundum genus suum, universae aves omnesque volucres 
Genesis 7 15 ingressae sunt ad Noe in arcam, bina et bina ex omni carne, in qua erat spiritus vitae. 
Genesis 7 16 Et quae ingressa sunt, masculus et femina ex omni carne introierunt, sicut praeceperat ei Deus; et inclusit eum Dominus de foris.
Genesis 7 17 Factumque est diluvium quadraginta diebus super terram, et multiplicatae sunt aquae et elevaverunt arcam in sublime a terra. 
Genesis 7 18 Vehementer enim inundaverunt et omnia repleverunt in superficie terrae; porro arca ferebatur super aquas. 
Genesis 7 19 Et aquae praevaluerunt nimis super terram, opertique sunt omnes montes excelsi sub universo caelo. 
Genesis 7 20 Quindecim cubitis altior fuit aqua super montes, quos operuerat.
Genesis 7 21 Consumptaque est omnis caro, quae movebatur super terram, volucrum, pecorum, bestiarum omniumque reptilium, quae reptant super terram, et universi homines: 
Genesis 7 22 cuncta, in quibus spiraculum vitae in terra, mortua sunt. 
Genesis 7 23 Et delevit omnem substantiam, quae erat super terram, ab homine usque ad pecus, usque ad reptile et usque ad volucres caeli; et deleta sunt de terra. Remansit autem solus Noe et qui cum eo erant in arca. 
Genesis 7 24 Obtinueruntque aquae terram centum quinquaginta diebus.
Genesis 8 1 Recordatus autem Deus Noe cunctorumque animantium et omnium iumentorum, quae erant cum eo in arca, adduxit spiritum super terram, et imminutae sunt aquae. 
Genesis 8 2 Et clausi sunt fontes abyssi et cataractae caeli, et prohibitae sunt pluviae de caelo. 
Genesis 8 3 Reversaeque sunt aquae de terra euntes et redeuntes et coeperunt minui post centum quinquaginta dies. 
Genesis 8 4 Requievitque arca mense septimo, decima septima die mensis super montes Ararat. 
Genesis 8 5 At vero aquae ibant et decrescebant usque ad decimum mensem; decimo enim mense, prima die mensis, apparuerunt cacumina montium.
Genesis 8 6 Cumque transissent quadraginta dies, aperiens Noe fenestram arcae, quam fecerat, dimisit corvum; 
Genesis 8 7 qui egrediebatur exiens et rediens, donec siccarentur aquae super terram. 
Genesis 8 8 Emisit quoque columbam a se, ut videret si iam cessassent aquae super faciem terrae. 
Genesis 8 9 Quae, cum non invenisset, ubi requiesceret pes eius, reversa est ad eum in arcam; aquae enim erant super universam terram. Extenditque manum et apprehensam intulit in arcam. 
Genesis 8 10 Exspectatis autem ultra septem diebus aliis, rursum dimisit columbam ex arca. 
Genesis 8 11 At illa venit ad eum ad vesperam portans ramum olivae virentibus foliis in ore suo. Intellexit ergo Noe quod cessassent aquae super terram. 
Genesis 8 12 Exspectavitque nihilominus septem alios dies; et emisit columbam, quae non est reversa ultra ad eum.
Genesis 8 13 Igitur sescentesimo primo anno, primo mense, prima die mensis, siccatae sunt aquae super terram; et aperiens Noe tectum arcae, et ecce aspexit viditque quod exsiccata erat superficies terrae. 
Genesis 8 14 Mense secundo, septima et vicesima die mensis, arefacta est terra.
Genesis 8 15 Locutus est autem Deus ad Noe dicens: 
Genesis 8 16 “Egredere de arca tu et uxor tua, filii tui et uxores filiorum tuorum tecum. 
Genesis 8 17 Cuncta animantia, quae sunt apud te ex omni carne, tam in volatilibus quam in pecoribus et in universis reptilibus, quae reptant super terram, educ tecum, ut pullulent super terram et crescant et multiplicentur super eam”. 
Genesis 8 18 Egressus est ergo Noe et filii eius, uxor illius et uxores filiorum eius cum eo. 
Genesis 8 19 Sed et omnia animantia, iumenta, volatilia et reptilia, quae reptant super terram, secundum genus suum egressa sunt de arca.
Genesis 8 20 Aedificavit autem Noe altare Domino; et tollens de cunctis pecoribus mundis et volucribus mundis obtulit holocausta super altare. 
Genesis 8 21 Odoratusque est Dominus odorem suavitatis et locutus est Dominus ad cor suum: “Nequaquam ultra maledicam terrae propter homines, quia cogitatio humani cordis in malum prona est ab adulescentia sua. Non igitur ultra percutiam omnem animam viventem, sicut feci. 
Genesis 8 22 Cunctis diebus terrae, sementis et messis, frigus et aestus, aestas et hiems, dies et nox non requiescent”.
Genesis 9 1 Benedixitque Deus Noe et filiis eius et dixit ad eos: “Crescite et multiplicamini et implete terram.
Genesis 9 2 Et terror vester ac tremor sit super cuncta animalia terrae et super omnes volucres caeli cum universis, quae moventur super terram; omnes pisces maris manui vestrae traditi sunt. 
Genesis 9 3 Omne, quod movetur et vivit, erit vobis in cibum; quasi holera virentia tradidi vobis omnia, 
Genesis 9 4 excepto quod carnem cum anima, quae est in sanguine, non comedetis. 
Genesis 9 5 Sanguinem enim animarum vestrarum requiram de manu cunctarum bestiarum; et de manu hominis, de manu viri fratris eius requiram animam hominis.
Genesis 9 6 Quicumque effuderit humanum sanguinem, per hominem fundetur sanguis illius; ad imaginem quippe Dei factus est homo.
Genesis 9 7 Vos autem crescite et multiplicamini et pullulate super terram et dominamini ei”.
Genesis 9 8 Haec quoque dixit Deus ad Noe et ad filios eius cum eo: 
Genesis 9 9 “Ecce ego statuam pactum meum vobiscum et cum semine vestro post vos 
Genesis 9 10 et ad omnem animam viventem, quae est vobiscum tam in volucribus quam in iumentis et in omnibus bestiis terrae, quae sunt vobiscum, cunctis, quae egressa sunt de arca, universis bestiis terrae. 
Genesis 9 11 Statuam pactum meum vobiscum; et nequaquam ultra interficietur omnis caro aquis diluvii, neque erit deinceps diluvium dissipans terram”.
Genesis 9 12 Dixitque Deus: “Hoc signum foederis, quod do inter me et vos et ad omnem animam viventem, quae est vobiscum, in generationes sempiternas: 
Genesis 9 13 arcum meum ponam in nubibus, et erit signum foederis inter me et inter terram. 
Genesis 9 14 Cumque obduxero nubibus caelum, apparebit arcus meus in nubibus, 
Genesis 9 15 et recordabor foederis mei vobiscum et cum omni anima vivente, quae carnem vegetat; et non erunt ultra aquae diluvii ad delendum universam carnem. 
Genesis 9 16 Eritque arcus in nubibus, et videbo illum et recordabor foederis sempiterni, quod pactum est inter Deum et omnem animam viventem universae carnis, quae est super terram”.
Genesis 9 17 Dixitque Deus ad Noe: “Hoc erit signum foederis, quod constitui inter me et omnem carnem super terram”.
Genesis 9 18 Erant ergo filii Noe, qui egressi sunt de arca, Sem, Cham et Iapheth. Porro Cham ipse est pater Chanaan. 
Genesis 9 19 Tres isti filii sunt Noe, et ab his disseminatum est omne hominum genus super universam terram.
Genesis 9 20 Coepitque Noe agricola plantare vineam; 
Genesis 9 21 bibensque vinum inebriatus est et nudatus in tabernaculo suo. 
Genesis 9 22 Quod cum vidisset Cham pater Chanaan, verenda scilicet patris sui esse nudata, nuntiavit duobus fratribus suis foras. 
Genesis 9 23 At vero Sem et Iapheth pallium imposuerunt umeris suis et incedentes retrorsum operuerunt verecunda patris sui, faciesque eorum aversae erant, et patris virilia non viderunt. 
Genesis 9 24 Evigilans autem Noe ex vino, cum didicisset, quae fecerat ei filius suus minor, 
Genesis 9 25 ait: Maledictus Chanaan! Servus servorum erit fratribus suis”.
Genesis 9 26 Dixitque: Benedictus Dominus Deus Sem! Sitque Chanaan servus eius.
Genesis 9 27 Dilatet Deus Iapheth, et habitet in tabernaculis Sem, sitque Chanaan servus eius”.
Genesis 9 28 Vixit autem Noe post diluvium trecentis quinquaginta annis. 
Genesis 9 29 Et impleti sunt omnes dies eius nongentorum quinquaginta annorum, et mortuus est.
Genesis 10 1 Hae sunt generationes filio rum Noe, Sem, Cham et Ia pheth; natique sunt eis filii post diluvium.
Genesis 10 2 Filii Iapheth: Gomer et Magog et Madai et Iavan et Thubal et Mosoch et Thiras. 
Genesis 10 3 Porro filii Gomer: Aschenez et Riphath et Thogorma. 
Genesis 10 4 Filii autem Iavan: Elisa et Tharsis, Cetthim et Rodanim. 
Genesis 10 5 Ab his divisae sunt insulae gentium in regionibus suis, unusquisque secundum linguam suam et familias suas in nationibus suis.
Genesis 10 6 Filii autem Cham: Chus et Mesraim et Phut et Chanaan. 
Genesis 10 7 Filii Chus: Saba et Hevila et Sabatha et Regma et Sabathacha. Filii Regma: Saba et Dedan. 
Genesis 10 8 Porro Chus genuit Nemrod: ipse coepit esse potens in terra 
Genesis 10 9 et erat robustus venator coram Domino. Ob hoc exivit proverbium: “Quasi Nemrod robustus venator coram Domino”. 
Genesis 10 10 Fuit autem principium regni eius Babylon et Arach et Achad et Chalanne in terra Sennaar. 
Genesis 10 11 De terra illa egressus est in Assyriam et aedificavit Nineven et Rohobothir et Chale, 
Genesis 10 12 Resen quoque inter Nineven et Chale; haec est civitas magna. 
Genesis 10 13 At vero Mesraim genuit Ludim et Anamim et Laabim, Nephthuim 
Genesis 10 14 et Phetrusim et Chasluim et Caphtorim, de quibus egressi sunt Philisthim. 
Genesis 10 15 Chanaan autem genuit Sidonem primogenitum suum, Hetthaeum 
Genesis 10 16 et Iebusaeum et Amorraeum, Gergesaeum, 
Genesis 10 17 Hevaeum et Aracaeum, Sinaeum 
Genesis 10 18 et Aradium, Samaraeum et Emathaeum; et post haec disseminati sunt populi Chananaeorum. 
Genesis 10 19 Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorram et Adamam et Seboim usque Lesa. 
Genesis 10 20 Hi sunt filii Cham in cognationibus et linguis terrisque et gentibus suis.
Genesis 10 21 De Sem quoque nati sunt, patre omnium filiorum Heber, fratre Iapheth maiore. 
Genesis 10 22 Filii Sem: Elam et Assur et Arphaxad et Lud et Aram. 
Genesis 10 23 Filii Aram: Us et Hul et Gether et Mes. 
Genesis 10 24 At vero Arphaxad genuit Sala, de quo ortus est Heber. 
Genesis 10 25 Natique sunt Heber filii duo: nomen uni Phaleg, eo quod in diebus eius divisa sit terra, et nomen fratris eius Iectan. 
Genesis 10 26 Qui Iectan genuit Elmodad et Saleph et Asarmoth, Iare 
Genesis 10 27 et Adoram et Uzal et Decla 
Genesis 10 28 et Ebal et Abimael, Saba 
Genesis 10 29 et Ophir et Hevila et Iobab. Omnes isti filii Iectan; 
Genesis 10 30 et facta est habitatio eorum de Messa pergentibus usque Sephar montem orientalem.
Genesis 10 31 Isti filii Sem secundum cognationes et linguas et regiones in gentibus suis.
Genesis 10 32 Hae familiae filiorum Noe iuxta generationes et nationes suas. Ab his divisae sunt gentes in terra post diluvium.
Genesis 11 1 Erat autem universa terra labii unius et sermonum eo rundem. 
Genesis 11 2 Cumque proficiscerentur de oriente, invenerunt campum in terra Sennaar et habitaverunt in eo. 
Genesis 11 3 Dixitque alter ad proximum suum: “Venite, faciamus lateres et coquamus eos igni”. Habueruntque lateres pro saxis et bitumen pro caemento. 
Genesis 11 4 Et dixerunt: “Venite, faciamus nobis civitatem et turrim, cuius culmen pertingat ad caelum, et faciamus nobis nomen, ne dividamur super faciem universae terrae”.
Genesis 11 5 Descendit autem Dominus, ut videret civitatem et turrim, quam aedificaverunt filii hominum, 
Genesis 11 6 et dixit Dominus: “Ecce unus est populus et unum labium omnibus; et hoc est initium operationis eorum, nec eis erit deinceps difficile, quidquid cogitaverint facere. 
Genesis 11 7 Venite igitur, descendamus et confundamus ibi linguam eorum, ut non intellegat unusquisque vocem proximi sui”. 
Genesis 11 8 Atque ita divisit eos Dominus ex illo loco super faciem universae terrae, et cessaverunt aedificare civitatem. 
Genesis 11 9 Et idcirco vocatum est nomen eius Babel, quia ibi confusum est labium universae terrae, et inde dispersit eos Dominus super faciem universae terrae.
Genesis 11 10 Hae sunt generationes Sem. Sem centum erat annorum, quando genuit Arphaxad biennio post diluvium; 
Genesis 11 11 vixitque Sem, postquam genuit Arphaxad, quingentos annos et genuit filios et filias.
Genesis 11 12 Porro Arphaxad vixit triginta quinque annos et genuit Sala. 
Genesis 11 13 Vixitque Arphaxad, postquam genuit Sala, quadringentis tribus annis et genuit filios et filias.
Genesis 11 14 Sala quoque vixit triginta annis et genuit Heber. 
Genesis 11 15 Vixitque Sala, postquam genuit Heber, quadringentis tribus annis et genuit filios et filias.
Genesis 11 16 Vixit autem Heber triginta quattuor annis et genuit Phaleg. 
Genesis 11 17 Et vixit Heber, postquam genuit Phaleg, quadringentis triginta annis et genuit filios et filias.
Genesis 11 18 Vixit quoque Phaleg triginta annis et genuit Reu. 
Genesis 11 19 Vixitque Phaleg, postquam genuit Reu, ducentis novem annis et genuit filios et filias.
Genesis 11 20 Vixit autem Reu triginta duobus annis et genuit Seruch. 
Genesis 11 21 Vixitque Reu, postquam genuit Seruch, ducentis septem annis et genuit filios et filias.
Genesis 11 22 Vixit vero Seruch triginta annis et genuit Nachor. 
Genesis 11 23 Vixitque Seruch, postquam genuit Nachor, ducentos annos et genuit filios et filias.
Genesis 11 24 Vixit autem Nachor viginti novem annis et genuit Thare. 
Genesis 11 25 Vixitque Nachor, postquam genuit Thare, centum decem et novem annos et genuit filios et filias.
Genesis 11 26 Vixitque Thare septuaginta annis et genuit Abram, Nachor et Aran. 
Genesis 11 27 Hae sunt autem generationes Thare. Thare genuit Abram, Nachor et Aran. Porro Aran genuit Lot; 
Genesis 11 28 mortuusque est Aran ante Thare patrem suum in terra nativitatis suae in Ur Chaldaeorum. 
Genesis 11 29 Duxerunt autem Abram et Nachor uxores: nomen uxoris Abram Sarai, et nomen uxoris Nachor Melcha, filia Aran patris Melchae et patris Ieschae. 
Genesis 11 30 Erat autem Sarai sterilis nec habebat liberos. 
Genesis 11 31 Tulitque Thare Abram filium suum et Lot filium Aran filium filii sui et Sarai nurum suam, uxorem Abram filii sui, et eduxit eos de Ur Chaldaeorum, ut irent in terram Chanaan. Veneruntque usque Charran et habitaverunt ibi. 
Genesis 11 32 Et facti sunt dies Thare ducentorum quinque annorum, et mortuus est in Charran.
Genesis 12 1 Dixit autem Dominus ad Abram: “Egredere de terra tua et de cognatione tua et de domo patris tui in terram, quam monstrabo tibi.
Genesis 12 2 Faciamque te in gentem magnam et benedicam tibi et magnificabo nomen tuum, erisque in benedictionem.
Genesis 12 3 Benedicam benedicentibus tibi et maledicentibus tibi maledicam, atque in te benedicentur universae cognationes terrae!”.
Genesis 12 4 Egressus est itaque Abram, sicut praeceperat ei Dominus, et ivit cum eo Lot. Septuaginta quinque annorum erat Abram, cum egrederetur de Charran. 
Genesis 12 5 Tulitque Sarai uxorem suam et Lot filium fratris sui universamque substantiam, quam acquisiverant, et animas, quas fecerant in Charran, et egressi sunt, ut irent in terram Chanaan; et venerunt in terram Chanaan.
Genesis 12 6 Pertransivit Abram terram usque ad locum Sichem, usque ad Quercum Moreh. Chananaeus autem tunc erat in terra. 
Genesis 12 7 Apparuit autem Dominus Abram et dixit ei: “Semini tuo dabo terram hanc”. Qui aedificavit ibi altare Domino, qui apparuerat ei.
Genesis 12 8 Et inde transgrediens ad montem, qui erat contra orientem Bethel, tetendit ibi tabernaculum suum ab occidente habens Bethel et ab oriente Hai; aedificavit quoque ibi altare Domino et invocavit nomen Domini. 
Genesis 12 9 Perrexitque Abram de mansione in mansionem usque ad Nageb.
Genesis 12 10 Facta est autem fames in terra; descenditque Abram in Aegyptum, ut peregrinaretur ibi; praevaluerat enim fames in terra. 
Genesis 12 11 Cumque prope esset, ut ingrederetur Aegyptum, dixit Sarai uxori suae: “Novi quod pulchra sis mulier 
Genesis 12 12 et quod, cum viderint te Aegyptii, dicturi sunt: "Uxor ipsius est"; et interficient me et te reservabunt. 
Genesis 12 13 Dic ergo, obsecro te, quod soror mea sis, ut bene sit mihi propter te, et vivat anima mea ob gratiam tui”. 
Genesis 12 14 Cum itaque ingressus esset Abram Aegyptum, viderunt Aegyptii mulierem quod esset pulchra nimis, 
Genesis 12 15 et viderunt eam principes pharaonis et laudaverunt eam apud illum; et sublata est mulier in domum pharaonis. 
Genesis 12 16 Abram vero bene usus est propter illam; fueruntque ei oves et boves et asini et servi et famulae et asinae et cameli. 
Genesis 12 17 Flagellavit autem Dominus pharaonem plagis maximis et domum eius propter Sarai uxorem Abram. 
Genesis 12 18 Vocavitque pharao Abram et dixit ei: “Quidnam est hoc quod fecisti mihi? Quare non indicasti mihi quod uxor tua esset? 
Genesis 12 19 Quam ob causam dixisti esse sororem tuam, ut tollerem eam mihi in uxorem? Nunc igitur, ecce coniux tua: accipe eam et vade!”. 
Genesis 12 20 Praecepitque pharao super Abram viris; et deduxerunt eum et uxorem illius et omnia, quae habebat.
Genesis 13 1 Ascendit ergo Abram de Ae gypto ipse et uxor eius et om nia, quae habebat, et Lot cum eo ad Nageb. 
Genesis 13 2 Abram autem erat dives valde in pecoribus, argento et auro. 
Genesis 13 3 Et profectus est de mansione in mansionem a Nageb in Bethel usque ad locum, ubi prius fixerat tabernaculum inter Bethel et Hai, 
Genesis 13 4 in loco altaris, quod fecerat prius, et invocavit ibi nomen Domini.
Genesis 13 5 Sed et Lot, qui ibat cum Abram, fuerunt greges ovium et armenta et tabernacula; 
Genesis 13 6 nec poterat eos capere terra, ut habitarent simul: erat quippe substantia eorum multa, et nequibant habitare communiter. 
Genesis 13 7 Unde et facta est rixa inter pastores gregum Abram et pastores gregum Lot. Eo autem tempore Chananaeus et Pherezaeus habitabant in illa terra. 
Genesis 13 8 Dixit ergo Abram ad Lot: “Ne, quaeso, sit iurgium inter me et te et inter pastores meos et pastores tuos: fratres enim sumus. 
Genesis 13 9 Nonne universa terra coram te est? Recede a me, obsecro: si ad sinistram ieris, ego dexteram tenebo; si tu dexteram elegeris, ego ad sinistram pergam”.
Genesis 13 10 Elevatis itaque Lot oculis, vidit omnem circa regionem Iordanis, quae universa irrigabatur, antequam subverteret Dominus Sodomam et Gomorram, sicut paradisus Domini et sicut Aegyptus usque in Segor. 
Genesis 13 11 Elegitque sibi Lot omnem regionem circa Iordanem et recessit ad orientem; divisique sunt alterutrum a fratre suo. 
Genesis 13 12 Abram habitavit in terra Chanaan; Lot vero moratus est in oppidis, quae erant circa Iordanem, et tabernacula movit usque ad Sodomam. 
Genesis 13 13 Homines autem Sodomitae pessimi erant et peccatores coram Domino nimis.
Genesis 13 14 Dixitque Dominus ad Abram, postquam divisus est Lot ab eo: “Leva oculos tuos et vide a loco, in quo nunc es, ad aquilonem et ad meridiem, ad orientem et ad occidentem: 
Genesis 13 15 omnem terram, quam conspicis, tibi dabo et semini tuo usque in sempiternum; 
Genesis 13 16 faciamque semen tuum sicut pulverem terrae: si quis potest hominum numerare pulverem terrae, semen quoque tuum numerare poterit. 
Genesis 13 17 Surge et perambula terram in longitudine et in latitudine sua, quia tibi daturus sum eam”. 
Genesis 13 18 Movens igitur tabernaculum suum, Abram venit et habitavit iuxta Quercus Mambre, quae sunt in Hebron, aedificavitque ibi altare Domino.
Genesis 14 1 Factum est autem in illo tempore, ut Amraphel rex Sennaar et Arioch rex Ellasar et Chodorlahomor rex Elam et Thadal rex gentium 
Genesis 14 2 inirent bellum contra Bara regem Sodomae et contra Bersa regem Gomorrae et contra Sennaab regem Adamae et contra Semeber regem Seboim contraque regem Belae; ipsa est Segor.
Genesis 14 3 Omnes hi convenerunt in vallem Siddim, quae nunc est mare Salis. 
Genesis 14 4 Duodecim annis servierant Chodorlahomor et tertio decimo anno recesserunt ab eo. 
Genesis 14 5 Igitur anno quarto decimo venit Chodorlahomor et reges, qui erant cum eo, percusseruntque Raphaim in Astharothcarnaim et Zuzim in Ham et Emim in Savecariathaim 
Genesis 14 6 et Chorraeos in montibus Seir usque ad Elpharan, quae est in deserto. 
Genesis 14 7 Reversique sunt et venerunt ad fontem Mesphat; ipsa est Cades. Et percusserunt omnem regionem Amalecitarum et etiam Amorraeum, qui habitabat in Asasonthamar. 
Genesis 14 8 Et egressi sunt rex Sodomae et rex Gomorrae rexque Adamae et rex Seboim necnon et rex Belae, quae est Segor; et direxerunt contra eos aciem in valle Siddim, 
Genesis 14 9 scilicet adversus Chodorlahomor regem Elam et Thadal regem gentium et Amraphel regem Sennaar et Arioch regem Ellasar: quattuor reges adversus quinque. 
Genesis 14 10 Vallis autem Siddim habebat puteos multos bituminis. Itaque rex Sodomae et Gomorrae terga verterunt cecideruntque illuc; et, qui remanserant, fugerunt ad montem. 
Genesis 14 11 Tulerunt autem omnem substantiam Sodomae et Gomorrae et universa, quae ad cibum pertinent, et abierunt; 
Genesis 14 12 ceperunt et Lot et substantiam eius, filium fratris Abram, qui habitabat in Sodoma.
Genesis 14 13 Et ecce unus, qui evaserat, nuntiavit Abram Hebraeo, qui habitabat iuxta Quercus Mambre Amorraei fratris Eschol et fratris Aner; hi enim pepigerant foedus cum Abram. 
Genesis 14 14 Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo et persecutus est usque Dan; 
Genesis 14 15 et, divisis sociis, irruit super eos nocte percussitque eos et persecutus est eos usque Hoba, quae est ad laevam Damasci; 
Genesis 14 16 reduxitque omnem substantiam, necnon et Lot fratrem suum cum substantia illius, mulieres quoque et populum.
Genesis 14 17 Egressus est autem rex Sodomae in occursum eius, postquam reversus est a caede Chodorlahomor et regum, qui cum eo erant, in vallem Save, quae est vallis Regis.
Genesis 14 18 At vero Melchisedech rex Salem proferens panem et vinum  erat enim sacerdos Dei altissimi  
Genesis 14 19 benedixit ei et ait: “Benedictus Abram a Deo excelso, qui creavit caelum et terram 
Genesis 14 20 et benedictus Deus excelsus, qui tradidit hostes tuos in manus tuas”. Et dedit ei decimas ex omnibus. 
Genesis 14 21 Dixit autem rex Sodomae ad Abram: “Da mihi animas; substantiam tolle tibi”. 
Genesis 14 22 Qui respondit ei: “Levo manum meam ad Dominum, Deum excelsum, creatorem caeli et terrae,
Genesis 14 23 a filo subteminis usque ad corrigiam caligae non accipiam ex omnibus, quae tua sunt, ne dicas: "Ego ditavi Abram"; 
Genesis 14 24 exceptis his, quae comederunt iuvenes, et partibus virorum, qui venerunt mecum, Aner, Eschol et Mambre: isti accipient partes suas”.
Genesis 15 1 His itaque transactis, factus est sermo Domini ad Abram per visionem dicens: “Noli timere, Abram! Ego protector tuus sum, et merces tua magna erit nimis”. 
Genesis 15 2 Dixitque Abram: “Domine Deus, quid dabis mihi? Ego vadam absque liberis, et heres domus meae erit Damascenus Eliezer ”. 
Genesis 15 3 Addiditque Abram: “En mihi non dedisti semen, et ecce vernaculus meus heres meus erit”. 
Genesis 15 4 Sed ecce sermo Domini factus est ad eum: “Non erit hic heres tuus, sed qui egredietur de visceribus tuis, ipsum habebis heredem ”. 
Genesis 15 5 Eduxitque eum foras et ait illi: “Suspice caelum et numera stellas, si potes”. Et dixit ei: “Sic erit semen tuum”. 
Genesis 15 6 Credidit Domino, et reputatum est ei ad iustitiam.
Genesis 15 7 Dixitque ad eum: “Ego Dominus, qui eduxi te de Ur Chaldaeorum, ut darem tibi terram istam, et possideres eam”. 
Genesis 15 8 Et ille ait: “Domine Deus, unde scire possum quod possessurus sim eam?”. 
Genesis 15 9 Respondens Dominus: “Sume, inquit, mihi vitulam triennem et capram trimam et arietem annorum trium, turturem quoque et columbam”. 
Genesis 15 10 Qui tollens universa haec divisit ea per medium et utrasque partes contra se altrinsecus posuit; aves autem non divisit. 
Genesis 15 11 Descenderuntque volucres super cadavera, et abigebat eas Abram.
Genesis 15 12 Cumque sol occumberet, sopor irruit super Abram, et ecce horror magnus et tenebrosus invasit eum. 
Genesis 15 13 Dictumque est ad eum: “Scito praenoscens quod peregrinum futurum sit semen tuum in terra non sua, et subicient eos servituti et affligent quadringentis annis. 
Genesis 15 14 Verumtamen et gentem, cui servituri sunt, ego iudicabo, et post haec egredientur cum magna substantia. 
Genesis 15 15 Tu autem ibis ad patres tuos in pace, sepultus in senectute bona. 
Genesis 15 16 Generatione autem quarta revertentur huc; necdum enim completae sunt iniquitates Amorraeorum usque ad praesens tempus”.
Genesis 15 17 Cum ergo occubuisset sol, facta est caligo tenebrosa, et apparuit clibanus fumans et lampas ignis transiens inter divisiones illas.
Genesis 15 18 In illo die pepigit Dominus cum Abram foedus dicens: “Semini tuo dabo terram hanc a fluvio Aegypti usque ad magnum fluvium Euphraten, 
Genesis 15 19 Cinaeos et Cenezaeos, Cedmonaeos 
Genesis 15 20 et Hetthaeos et Pherezaeos, Raphaim quoque 
Genesis 15 21 et Amorraeos et Chananaeos et Gergesaeos et Iebusaeos”.
Genesis 16 1 Sarai autem uxor Abram non genuerat ei liberos; sed habens ancillam Aegyptiam nomine Agar, 
Genesis 16 2 dixit marito suo: “Ecce conclusit me Dominus, ne parerem; ingredere ad ancillam meam, si forte saltem ex illa suscipiam filios”. Cumque ille acquiesceret deprecanti, 
Genesis 16 3 tulit Agar Aegyptiam ancillam suam post annos decem quam habitare coeperant in terra Chanaan, et dedit eam viro suo uxorem. 
Genesis 16 4 Qui ingressus est ad eam. At illa concepisse se videns despexit dominam suam.
Genesis 16 5 Dixitque Sarai ad Abram: “Inique agis contra me; ego dedi ancillam meam in sinum tuum, quae videns quod conceperit, despectui me habet. Iudicet Dominus inter me et te”. 
Genesis 16 6 Cui respondens Abram: “Ecce, ait, ancilla tua in manu tua est; utere ea, ut libet”. Affligente igitur eam Sarai, aufugit ab ea. 
Genesis 16 7 Cumque invenisset illam angelus Domini iuxta fontem aquae in deserto, ad fontem in via Sur, 
Genesis 16 8 dixit: “ Agar, ancilla Sarai, unde venis et quo vadis? ”. Quae respondit: “ A facie Sarai dominae meae ego fugio ”. 
Genesis 16 9 Dixitque ei angelus Domini: “ Revertere ad dominam tuam et humiliare sub manibus ipsius ”. 
Genesis 16 10 Et dixit ei angelus Domini: “ Multiplicans multiplicabo semen tuum, et non numerabitur prae multitudine ”. 
Genesis 16 11 Et dixit ei angelus Domini: “ Ecce, concepisti et paries filium vocabisque nomen eius Ismael, eo quod audierit Dominus afflictionem tuam.
Genesis 16 12 Hic erit homo onagro similis; manus eius contra omnes, et manus omnium contra eum; et e regione universorum fratrum suorum figet tabernacula ”.
Genesis 16 13 Vocavit autem nomen Domini, qui loquebatur ad eam: “ Tu Deus, qui vidisti me ”. Dixit enim: “ Profecto hic vidi posteriora videntis me ”. 
Genesis 16 14 Propterea appellatur puteus ille Lahairoi (id est Viventis et Videntis me); ipse est inter Cades et Barad.
Genesis 16 15 Peperitque Agar Abrae filium; qui vocavit nomen filii sui, quem pepererat Agar, Ismael. 
Genesis 16 16 Octoginta et sex annorum erat Abram, quando peperit ei Agar Ismaelem.
Genesis 17 1 Postquam Abram nonaginta et novem annorum factus est, apparuit ei Dominus dixitque ad eum: “Ego Deus omnipotens, ambula coram me et esto perfectus. 
Genesis 17 2 Ponamque foedus meum inter me et te et multiplicabo te vehementer nimis”. 
Genesis 17 3 Cecidit Abram pronus in faciem. 
Genesis 17 4 Dixitque ei Deus: “Ecce pactum meum tecum. Erisque pater multarum gentium, 
Genesis 17 5 nec ultra vocabitur nomen tuum Abram, sed Abraham erit nomen tuum, quia patrem multarum gentium constitui te. 
Genesis 17 6 Faciamque te crescere vehementissime et ponam te in gentes; regesque ex te egredientur. 
Genesis 17 7 Et statuam pactum meum inter me et te et inter semen tuum post te in generationibus suis foedere sempiterno, ut sim Deus tuus et seminis tui post te. 
Genesis 17 8 Daboque tibi et semini tuo post te terram peregrinationis tuae, omnem terram Chanaan in possessionem aeternam; eroque Deus eorum”.
Genesis 17 9 Dixit iterum Deus ad Abraham: “Tu autem pactum meum custodies, et semen tuum post te in generationibus suis. 
Genesis 17 10 Hoc est pactum meum, quod observabitis, inter me et vos et semen tuum post te. Circumcidetur ex vobis omne masculinum, 
Genesis 17 11 et circumcidetis carnem praeputii vestri, ut sit in signum foederis inter me et vos. 
Genesis 17 12 Infans octo dierum circumcidetur in vobis: omne masculinum in generationibus vestris, tam vernaculus quam empticius ex omnibus alienigenis, quicumque non fuerit de stirpe vestra. 
Genesis 17 13 Circumcidetur vernaculus et empticius, eritque pactum meum in carne vestra in foedus aeternum. 
Genesis 17 14 Masculus, cuius praeputii caro circumcisa non fuerit, delebitur anima illa de populo suo; pactum meum irritum fecit”.
Genesis 17 15 Dixit quoque Deus ad Abraham: “Sarai uxorem tuam non vocabis nomen eius Sarai, sed Sara erit nomen eius. 
Genesis 17 16 Et benedicam ei; et ex illa quoque dabo tibi filium. Benedicturus sum eam, eritque in nationes; reges populorum orientur ex ea”. 
Genesis 17 17 Cecidit Abraham in faciem suam et risit dicens in corde suo: “Putasne centenario nascetur filius? Et Sara nonagenaria pariet?”. 
Genesis 17 18 Dixitque ad Deum: “Utinam Ismael vivat coram te”. 
Genesis 17 19 Et ait Deus: “Sara uxor tua pariet tibi filium, vocabisque nomen eius Isaac; et constituam pactum meum illi in foedus sempiternum et semini eius post eum. 
Genesis 17 20 Super Ismael quoque exaudivi te: ecce benedicam ei et crescere faciam et multiplicabo eum vehementissime; duodecim duces generabit, et faciam illum in gentem magnam. 
Genesis 17 21 Pactum vero meum statuam ad Isaac, quem pariet tibi Sara tempore isto in anno altero”. 
Genesis 17 22 Cumque cessasset loqui cum eo, ascendit Deus ab Abraham.
Genesis 17 23 Tulit ergo Abraham Ismael filium suum et omnes vernaculos domus suae universosque, quos emerat: cunctos mares ex omnibus viris domus suae; et circumcidit carnem praeputii eorum statim in ipsa die, sicut praeceperat ei Deus. 
Genesis 17 24 Abraham nonaginta novem erat annorum, quando circumcisus est in carne praeputii sui; 
Genesis 17 25 et Ismael filius eius tredecim annos impleverat tempore circumcisionis suae. 
Genesis 17 26 Eadem die circumcisus est Abraham et Ismael filius eius; 
Genesis 17 27 et omnes viri domus illius, tam vernaculi quam empticii ex alienigenis, circumcisi sunt cum eo.
Genesis 18 1 Apparuit autem ei Dominus iuxta Quercus Mambre se denti in ostio tabernaculi sui in ipso fervore diei. 
Genesis 18 2 Cumque elevasset oculos, apparuerunt ei tres viri stantes prope eum. Quos cum vidisset, cucurrit in occursum eorum de ostio tabernaculi et adoravit in terram 
Genesis 18 3 et dixit: “Domine mi, si inveni gratiam in oculis tuis, ne transeas servum tuum; 
Genesis 18 4 afferatur pauxillum aquae, et lavate pedes vestros et requiescite sub arbore. 
Genesis 18 5 Ponamque buccellam panis, et confortate cor vestrum, postea transibitis; idcirco enim declinastis ad servum vestrum”. Qui dixerunt: “Fac ut locutus es”.
Genesis 18 6 Festinavit Abraham in tabernaculum ad Saram dixitque: “Accelera, tria sata similae commisce et fac subcinericios panes”. 
Genesis 18 7 Ipse vero ad armentum cucurrit et tulit inde vitulum tenerrimum et optimum deditque puero; qui festinavit et coxit illum. 
Genesis 18 8 Tulit quoque butyrum et lac et vitulum, quem coxerat, et posuit coram eis. Ipse vero stabat iuxta eos sub arbore; et comederunt.
Genesis 18 9 Dixeruntque ad eum: “Ubi est Sara uxor tua?”. Ille respondit: “Ecce in tabernaculo est”. 
Genesis 18 10 Cui dixit: “Revertens veniam ad te tempore isto, et habebit filium Sara uxor tua”. Quo audito, Sara risit ad ostium tabernaculi, quod erat post eum. 
Genesis 18 11 Erant autem ambo senes provectaeque aetatis, et desierant Sarae fieri muliebria. 
Genesis 18 12 Quae risit occulte dicens: “Postquam consenui, et dominus meus vetulus est, voluptas mihi erit?”. 
Genesis 18 13 Dixit autem Dominus ad Abraham: “Quare risit Sara dicens: "Num vere paritura sum anus?"”.
Genesis 18 14 Numquid Domino est quidquam difficile? Revertar ad te hoc eodem tempore, et habebit Sara filium ”. 
Genesis 18 15 Negavit Sara dicens: “Non risi”, timore perterrita. Ille autem dixit: “Non; sed risisti”.
Genesis 18 16 Cum ergo surrexissent inde viri, direxerunt oculos contra Sodomam; et Abraham simul gradiebatur deducens eos. 
Genesis 18 17 Dixitque Dominus: “Num celare potero Abraham, quae gesturus sum, 
Genesis 18 18 cum futurus sit in gentem magnam ac robustissimam, et benedicendae sint in illo omnes nationes terrae? 
Genesis 18 19 Nam elegi eum, ut praecipiat filiis suis et domui suae post se, ut custodiant viam Domini et faciant iustitiam et iudicium, ut adducat Dominus super Abraham omnia, quae locutus est ad eum”.
Genesis 18 20 Dixit itaque Dominus: “Clamor contra Sodomam et Gomorram multiplicatus est, et peccatum eorum aggravatum est nimis. 
Genesis 18 21 Descendam et videbo utrum clamorem, qui venit ad me, opere compleverint an non; sciam”.
Genesis 18 22 Converteruntque se inde viri et abierunt Sodomam; Abraham vero adhuc stabat coram Domino.
Genesis 18 23 Et appropinquans ait: “Numquid vere perdes iustum cum impio? 
Genesis 18 24 Si forte fuerint quinquaginta iusti in civitate, vere perdes et non parces loco illi propter quinquaginta iustos, si fuerint in eo? 
Genesis 18 25 Absit a te, ut rem hanc facias et occidas iustum cum impio, fiatque iustus sicut impius; absit a te. Nonne iudex universae terrae faciet iudicium?”. 
Genesis 18 26 Dixitque Dominus: “Si invenero Sodomae quinquaginta iustos in medio civitatis, dimittam omni loco propter eos”. 
Genesis 18 27 Respondensque Abraham ait: “Ecce coepi loqui ad Dominum meum, cum sim pulvis et cinis. 
Genesis 18 28 Quid, si forte minus quinquaginta iustis quinque fuerint? Delebis propter quinque universam urbem?”. Et ait: “Non delebo, si invenero ibi quadraginta quinque”. 
Genesis 18 29 Rursumque locutus est ad eum: “Si forte inventi fuerint ibi quadraginta?”. Ait: “Non percutiam propter quadraginta”. 
Genesis 18 30 “Ne, quaeso, inquit, indignetur Dominus meus, si loquar. Si forte ibi inventi fuerint triginta?”. Respondit: “Non faciam, si invenero ibi triginta”. 
Genesis 18 31 “Ecce, ait, coepi loqui ad Dominum meum. Si forte inventi fuerint ibi viginti? ”. Dixit: “Non interficiam propter viginti”. 
Genesis 18 32 “Obsecro, inquit, ne irascatur Dominus meus, si loquar adhuc semel. Si forte inventi fuerint ibi decem?”. Dixit: “Non delebo propter decem”.
Genesis 18 33 Abiit Dominus, postquam cessavit loqui ad Abraham; et ille reversus est in locum suum.
Genesis 19 1 Veneruntque duo angeli Sodomam vespere, sedente Lot in foribus civitatis. Qui cum vidisset eos, surrexit et ivit obviam eis adoravitque pronus in terram 
Genesis 19 2 et dixit: “Obsecro, domini mei, declinate in domum pueri vestri et pernoctate; lavate pedes vestros et mane proficiscemini in viam vestram”. Qui dixerunt: “Minime, sed in platea pernoctabimus”. 
Genesis 19 3 Compulit illos oppido, et diverterunt ad eum. Ingressisque domum illius fecit convivium et coxit azyma, et comederunt.
Genesis 19 4 Prius autem quam irent cubitum, viri civitatis, viri Sodomae, vallaverunt domum a iuvene usque ad senem, omnis populus simul. 
Genesis 19 5 Vocaveruntque Lot et dixerunt ei: “Ubi sunt viri, qui introierunt ad te nocte? Educ illos ad nos, ut cognoscamus eos”. 
Genesis 19 6 Egressus ad eos Lot post tergum occludens ostium ait: 
Genesis 19 7 “Nolite, quaeso, fratres mei, nolite malum hoc facere. 
Genesis 19 8 Ecce, habeo duas filias, quae necdum cognoverunt virum; educam eas ad vos, et facite eis sicut placuerit vobis, dummodo viris istis nihil faciatis; ideo enim ingressi sunt sub umbra tecti mei”. 
Genesis 19 9 At illi dixerunt: “Recede illuc”. Et rursus: “Unus ingressus est, inquiunt, ut advena et vult iudicare? Te ergo ipsum magis quam hos affligemus”. Vimque faciebant Lot vehementissime, iamque prope erat, ut effringerent fores. 
Genesis 19 10 Et ecce miserunt manum viri et introduxerunt ad se Lot clauseruntque ostium; 
Genesis 19 11 et eos, qui foris erant, percusserunt caecitate a minimo usque ad maximum, ita ut ostium invenire non possent.
Genesis 19 12 Dixerunt autem viri ad Lot: “Habes hic quempiam tuorum? Generum et filios et filias et omnes, qui tui sunt in urbe, educ de loco hoc: 
Genesis 19 13 delebimus enim locum istum, eo quod increverit clamor contra eos coram Domino, qui misit nos, ut perdamus eam”. 
Genesis 19 14 Egressus itaque Lot locutus est ad generos suos, qui accepturi erant filias eius, et dixit: “Surgite, egredimini de loco isto, quia delebit Dominus civitatem”. Et visus est eis quasi ludens loqui.
Genesis 19 15 Cumque esset mane, cogebant eum angeli dicentes: “Surge, tolle uxorem tuam et duas filias, quas habes hic, ne pereas in scelere civitatis”. 
Genesis 19 16 Tardante illo, apprehenderunt viri manum eius et manum uxoris ac duarum filiarum eius, eo quod parceret Dominus illi. 
Genesis 19 17 Et eduxerunt eum posueruntque extra civitatem. Ibi locutus est: “Salvare, agitur de vita tua; noli respicere post tergum, nec stes in omni circa regione; sed in monte salvum te fac, ne pereas”. 
Genesis 19 18 Dixitque Lot ad eos: “Non, quaeso, Domine. 
Genesis 19 19 Ecce invenit servus tuus gratiam coram te, et magnificasti misericordiam tuam, quam fecisti mecum, ut salvares animam meam; nec possum in monte salvari, ne forte apprehendat me malum et moriar. 
Genesis 19 20 Ecce, civitas haec iuxta, ad quam possum fugere, parva, et salvabor in ea  numquid non modica est?  et vivet anima mea”. 
Genesis 19 21 Dixitque ad eum: “Ecce, etiam in hoc suscepi preces tuas, ut non subvertam urbem, pro qua locutus es. 
Genesis 19 22 Festina et salvare ibi, quia non potero facere quidquam, donec ingrediaris illuc”. Idcirco vocatum est nomen urbis illius Segor.
Genesis 19 23 Sol egressus est super terram, et Lot ingressus est Segor. 
Genesis 19 24 Igitur Dominus pluit super Sodomam et Gomorram sulphur et ignem a Domino de caelo 
Genesis 19 25 et subvertit civitates has et omnem circa regionem, universos habitatores urbium et cuncta terrae virentia. 
Genesis 19 26 Respiciensque uxor eius post se versa est in statuam salis.
Genesis 19 27 Abraham autem consurgens mane venit ad locum, ubi steterat prius cum Domino, 
Genesis 19 28 intuitus est Sodomam et Gomorram et universam terram regionis illius; viditque ascendentem favillam de terra quasi fornacis fumum. 
Genesis 19 29 Cum enim subverteret Deus civitates regionis illius, recordatus Abrahae liberavit Lot de subversione urbium, in quibus habitaverat.
Genesis 19 30 Ascenditque Lot de Segor et mansit in monte, duae quoque filiae eius cum eo; timuerat enim manere in Segor. Et mansit in spelunca ipse et duae filiae eius. 
Genesis 19 31 Dixitque maior ad minorem: “Pater noster senex est, et nullus virorum remansit in terra, qui possit ingredi ad nos iuxta morem universae terrae. 
Genesis 19 32 Veni, inebriemus patrem nostrum vino dormiamusque cum eo, ut servare possimus ex patre nostro semen”. 
Genesis 19 33 Dederunt itaque patri suo bibere vinum nocte illa, et ingressa est maior dormivitque cum patre; at ille non sensit, nec quando accubuit filia nec quando surrexit. 
Genesis 19 34 Altera quoque die dixit maior ad minorem: “Ecce, dormivi heri cum patre meo; demus ei bibere vinum etiam hac nocte, et ingressa dormies cum eo, ut salvemus semen de patre nostro”. 
Genesis 19 35 Dederunt et illa nocte patri suo bibere vinum, ingressaque minor filia dormivit cum eo; et ne tunc quidem sensit, quando illa concubuerit vel quando surrexerit. 
Genesis 19 36 Conceperunt ergo duae filiae Lot de patre suo. 
Genesis 19 37 Peperitque maior filium et vocavit nomen eius Moab; ipse est pater Moabitarum usque in praesentem diem. 
Genesis 19 38 Minor quoque peperit filium et vocavit nomen eius Benammi (id est Filius populi mei); ipse est pater Ammonitarum usque hodie.
Genesis 20 1 Profectus inde Abraham in terram Nageb, habitavit in ter Cades et Sur et peregrinatus est in Geraris. 
Genesis 20 2 Dixitque de Sara uxore sua: “Soror mea est”. Misit ergo Abimelech rex Gerarae et tulit eam. 
Genesis 20 3 Venit autem Deus ad Abimelech per somnium nocte et ait illi: “En morieris propter mulierem, quam tulisti; habet enim virum”. 
Genesis 20 4 Abimelech vero non tetigerat eam. Et ait: “Domine, num gentem etiam iustam interficies? 
Genesis 20 5 Nonne ipse dixit mihi: "Soror mea est", et ipsa quoque ait: "Frater meus est"? In simplicitate cordis mei et munditia manuum mearum feci hoc”. 
Genesis 20 6 Dixitque ad eum Deus per somnium: “Et ego scio quod simplici corde feceris; et ideo custodivi te, ne peccares in me, et non dimisi, ut tangeres eam. 
Genesis 20 7 Nunc igitur redde viro suo uxorem, quia propheta est; et orabit pro te, et vives. Si autem nolueris reddere, scito quod morte morieris tu et omnia, quae tua sunt”.
Genesis 20 8 Statimque de nocte consurgens Abimelech vocavit omnes servos suos et locutus est universa verba haec in auribus eorum; timueruntque viri valde. 
Genesis 20 9 Vocavit autem Abimelech etiam Abraham et dixit ei: “Quid fecisti nobis? Quid peccavi in te, quia induxisti super me et super regnum meum peccatum grande? Quae non debuisti facere, fecisti mihi”. 
Genesis 20 10 Rursusque ait: “Quid vidisti, ut hoc faceres?”. 
Genesis 20 11 Respondit Abraham: “ Cogitavi mecum: Certe non est timor Dei in loco isto, et interficient me propter uxorem meam. 
Genesis 20 12 Alias autem et vere soror mea est, filia patris mei et non filia matris meae, et duxi eam in uxorem. 
Genesis 20 13 Cum autem vagari me faceret Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices quod frater tuus sim ”.
Genesis 20 14 Tulit igitur Abimelech oves et boves et servos et ancillas et dedit Abraham; reddiditque illi Saram uxorem suam 
Genesis 20 15 et ait: “Ecce terra mea coram te; ubicumque tibi placuerit, habita”. 
Genesis 20 16 Sarae autem dixit: “Ecce mille argenteos dedi fratri tuo; ecce hoc erit tibi in velamen oculorum ad omnes, qui tecum sunt, et apud omnes iustificaberis”. 
Genesis 20 17 Orante autem Abraham, sanavit Deus Abimelech et uxorem ancillasque eius et pepererunt; 
Genesis 20 18 concluserat enim Dominus omnem vulvam domus Abimelech propter Saram uxorem Abraham.
Genesis 21 1 Visitavit autem Dominus Saram, sicut promiserat, et implevit Sarae, quae locutus est; 
Genesis 21 2 concepitque et peperit Abrahae filium in senectute eius tempore, quo praedixerat ei Deus. 
Genesis 21 3 Vocavitque Abraham nomen filii sui, quem genuit ei Sara, Isaac 
Genesis 21 4 et circumcidit eum octavo die, sicut praeceperat ei Deus. 
Genesis 21 5 Cum Abraham centum esset annorum, natus est ei Isaac filius eius. 
Genesis 21 6 Dixitque Sara: “Risum fecit mihi Deus; quicumque audierit, corridebit mihi ?.
Genesis 21 7 Rursumque ait: ? Quis auditurum crederet Abraham quod Sara lactaret filios, quia peperit ei filium iam seni?”.
Genesis 21 8 Crevit igitur puer et ablactatus est. Fecitque Abraham grande convivium in die ablactationis eius. 
Genesis 21 9 Cumque vidisset Sara filium Agar Aegyptiae iocantem cum Isaac filio suo, dixit ad Abraham: 
Genesis 21 10 “Eice ancillam hanc et filium eius; non enim erit heres filius ancillae cum filio meo Isaac”. 
Genesis 21 11 Dure accepit hoc Abraham propter filium suum. 
Genesis 21 12 Cui dixit Deus: “Non tibi videatur asperum super puero et super ancilla tua; omnia, quae dixerit tibi Sara, audi vocem eius, quia in Isaac vocabitur tibi semen. 
Genesis 21 13 Sed et filium ancillae faciam in gentem magnam, quia semen tuum est”.
Genesis 21 14 Surrexit itaque Abraham mane et tollens panem et utrem aquae imposuit scapulae eius tradiditque puerum et dimisit eam. Quae cum abisset, errabat in deserto Bersabee. 
Genesis 21 15 Cumque consumpta esset aqua in utre, abiecit puerum subter unum arbustum 
Genesis 21 16 et abiit; seditque e regione procul, quantum potest arcus iacere. Dixit enim: “Non videbo morientem puerum”. Et sedens contra levavit vocem suam et flevit. 
Genesis 21 17 Exaudivit autem Deus vocem pueri; vocavitque angelus Dei Agar de caelo dicens: “Quid tibi, Agar? Noli timere; exaudivit enim Deus vocem pueri de loco, in quo est. 
Genesis 21 18 Surge, tolle puerum et tene illum manu tua, quia in gentem magnam faciam eum”. 
Genesis 21 19 Aperuitque Deus oculos eius; quae videns puteum aquae abiit et implevit utrem deditque puero bibere. 
Genesis 21 20 Et fuit Deus cum eo; qui crevit et moratus est in solitudine factusque est iuvenis sagittarius. 
Genesis 21 21 Habitavitque in deserto Pharan; et accepit illi mater sua uxorem de terra Aegypti.
Genesis 21 22 Eodem tempore dixit Abimelech et Phicol princeps exercitus eius ad Abraham: “Deus tecum est in universis, quae agis. 
Genesis 21 23 Iura ergo per Deum, ne noceas mihi et posteris meis stirpique meae; sed iuxta fidem, quam feci tibi, facies mihi et terrae, in qua versatus es advena”. 
Genesis 21 24 Dixitque Abraham: “Ego iurabo”.
Genesis 21 25 Et increpavit Abraham Abimelech propter puteum aquae, quem vi abstulerant servi eius. 
Genesis 21 26 Responditque Abimelech: “Nescivi quis fecerit hanc rem; sed et tu non indicasti mihi, et ego non audivi praeter hodie”. 
Genesis 21 27 Tulit itaque Abraham oves et boves et dedit Abimelech; percusseruntque ambo foedus.
Genesis 21 28 Et statuit Abraham septem agnas gregis seorsum. 
Genesis 21 29 Cui dixit Abimelech: “Quid sibi volunt septem agnae istae, quas stare fecisti seorsum?”. 
Genesis 21 30 At ille: “Septem, inquit, agnas accipies de manu mea, ut sint in testimonium mihi, quoniam ego fodi puteum istum”. 
Genesis 21 31 Idcirco vocatus est locus ille Bersabee, quia ibi uterque iuraverunt. 
Genesis 21 32 Et inierunt foedus in Bersabee.
Genesis 21 33 Surrexit autem Abimelech et Phicol princeps militiae eius reversique sunt in terram Philisthim. Abraham vero plantavit nemus in Bersabee et invocavit ibi nomen Domini, Dei aeterni. 
Genesis 21 34 Et fuit colonus in terra Philisthim diebus multis.
Genesis 22 1 Quae postquam gesta sunt, tentavit Deus Abraham et di xit ad eum: “Abraham”. Ille respondit: “Adsum”. 
Genesis 22 2 Ait: “Tolle filium tuum unigenitum, quem diligis, Isaac et vade in terram Moria; atque offer eum ibi in holocaustum super unum montium, quem monstravero tibi”.
Genesis 22 3 Igitur Abraham de nocte consurgens stravit asinum suum ducens secum duos iuvenes suos et Isaac filium suum. Cumque concidisset ligna in holocaustum, surrexit et abiit ad locum, quem praeceperat ei Deus. 
Genesis 22 4 Die autem tertio, elevatis oculis, vidit locum procul 
Genesis 22 5 dixitque ad pueros suos: “Exspectate hic cum asino. Ego et puer illuc usque properantes, postquam adoraverimus, revertemur ad vos”.
Genesis 22 6 Tulit quoque ligna holocausti et imposuit super Isaac filium suum; ipse vero portabat in manibus ignem et cultrum. Cumque duo pergerent simul, 
Genesis 22 7 dixit Isaac Abrahae patri suo: “Pater mi”. Ille respondit: “Quid vis, fili?”. “Ecce, inquit, ignis et ligna; ubi est victima holocausti?”. 
Genesis 22 8 Dixit Abraham: “Deus providebit sibi victimam holocausti, fili mi”. Pergebant ambo pariter; 
Genesis 22 9 et venerunt ad locum, quem ostenderat ei Deus, in quo aedificavit Abraham altare et desuper ligna composuit. Cumque colligasset Isaac filium suum, posuit eum in altari super struem lignorum 
Genesis 22 10 extenditque Abraham manum et arripuit cultrum, ut immolaret filium suum. 
Genesis 22 11 Et ecce angelus Domini de caelo clamavit: “Abraham, Abraham”. Qui respondit: “Adsum”. 
Genesis 22 12 Dixitque: “Non extendas manum tuam super puerum neque facias illi quidquam. Nunc cognovi quod times Deum et non pepercisti filio tuo unigenito propter me”. 
Genesis 22 13 Levavit Abraham oculos suos viditque arietem unum inter vepres haerentem cornibus; quem assumens obtulit holocaustum pro filio. 
Genesis 22 14 Appellavitque nomen loci illius: “Dominus videt”. Unde usque hodie dicitur: “In monte Dominus videtur”.
Genesis 22 15 Vocavit autem angelus Domini Abraham secundo de caelo et dixit: 
Genesis 22 16 “Per memetipsum iuravi, dicit Dominus: quia fecisti hanc rem et non pepercisti filio tuo unigenito, 
Genesis 22 17 benedicam tibi et multiplicabo semen tuum sicut stellas caeli et velut arenam, quae est in litore maris. Possidebit semen tuum portas inimicorum suorum, 
Genesis 22 18 et benedicentur in semine tuo omnes gentes terrae, quia oboedisti voci meae”.
Genesis 22 19 Reversus est Abraham ad pueros suos, et surrexerunt abieruntque Bersabee simul, et habitavit Abraham in Bersabee.
Genesis 22 20 His ita gestis, nuntiatum est Abrahae quod Melcha quoque genuisset filios Nachor fratri suo: 
Genesis 22 21 Us primogenitum et Buz fratrem eius et Camuel patrem Aram 
Genesis 22 22 et Cased et Azau, Pheldas quoque et Iedlaph 
Genesis 22 23 ac Bathuel, de quo nata est Rebecca. Octo istos genuit Melcha Nachor fratri Abrahae. 
Genesis 22 24 Concubina vero illius, nomine Reuma, peperit Tabee et Gaham et Tahas et Maacha.
Genesis 23 1 Vixit autem Sara centum viginti septem annis 
Genesis 23 2 et mortua est in Cariatharbe, quae est Hebron, in terra Chanaan; venitque Abraham, ut plangeret et fleret eam. 
Genesis 23 3 Cumque surrexisset ab officio funeris, locutus est ad filios Heth dicens: 
Genesis 23 4 “Advena sum et inquilinus apud vos; date mihi possessionem sepulcri vobiscum, ut sepeliam mortuum meum”. 
Genesis 23 5 Responderunt filii Heth dicentes: 
Genesis 23 6 “Audi nos, domine, princeps Dei es apud nos: in nobilissimo sepulcrorum nostrorum sepeli mortuum tuum; nullusque te prohibebit, quin in sepulcro eius sepelias mortuum tuum”.
Genesis 23 7 Surrexit Abraham et adoravit populum terrae, filios videlicet Heth, 
Genesis 23 8 dixitque ad eos: “Si placet animae vestrae, ut sepeliam mortuum meum, audite me et intercedite pro me apud Ephron filium Seor, 
Genesis 23 9 ut det mihi speluncam Machpela, quam habet in extrema parte agri sui. Pecunia digna tradat eam mihi coram vobis in possessionem sepulcri”. 
Genesis 23 10 Sedebat autem Ephron in medio filiorum Heth. Responditque Ephron Hetthaeus ad Abraham, filiis Heth audientibus cunctis, qui ingrediebantur portam civitatis illius, dicens: 
Genesis 23 11 “Nequaquam ita fiat, domine mi, ausculta me. Agrum do tibi et speluncam, quae in eo est, praesentibus filiis populi mei; sepeli mortuum tuum”.
Genesis 23 12 Adoravit Abraham coram populo terrae 
Genesis 23 13 et locutus est ad Ephron, audiente populo terrae: “Quaeso, ut audias me. Dabo pecuniam pro agro; suscipe eam, et sic sepeliam mortuum meum in eo”. 
Genesis 23 14 Respondit Ephron ad Abraham dicens ei: 
Genesis 23 15 “Domine mi, audi me. Terra quadringentorum siclorum argenti inter me et te quid est hoc? Sepeli mortuum tuum”.
Genesis 23 16 Auscultavit Abraham Ephron et appendit pecuniam, quam Ephron postulaverat, audientibus filiis Heth, quadringentos siclos argenti, sicut mos erat apud negotiatores.
Genesis 23 17 Confirmatusque est ager Ephronis, qui erat in Machpela respiciens Mambre, tam ipse quam spelunca in eo et omnes arbores eius in cunctis terminis eius per circuitum, 
Genesis 23 18 Abrahae in possessionem, videntibus filiis Heth cunctis, qui intrabant portam civitatis illius. 
Genesis 23 19 Deinde sepelivit Abraham Saram uxorem suam in spelunca agri Machpela, qui respiciebat Mambre  haec est Hebron  in terra Chanaan. 
Genesis 23 20 Et confirmatus est ager et antrum, quod erat in eo, Abrahae in possessionem sepulcri a filiis Heth.
Genesis 24 1 Erat autem Abraham senex dierumque multorum; et Do minus in cunctis benedixerat ei.
Genesis 24 2 Dixitque Abraham ad servum seniorem domus suae, qui praeerat omnibus, quae habebat: “Pone manum tuam subter femur meum, 
Genesis 24 3 ut adiurem te per Dominum, Deum caeli et Deum terrae, ut non accipias uxorem filio meo de filiabus Chananaeorum, inter quos habito; 
Genesis 24 4 sed ad terram et cognationem meam proficiscaris et inde accipias uxorem filio meo Isaac”.
Genesis 24 5 Respondit servus: “Si noluerit mulier venire mecum in terram hanc, num reducere debeo filium tuum ad terram, a quo tu egressus es?”. 
Genesis 24 6 Dixit Abraham: “Cave, ne quando reducas illuc filium meum. 
Genesis 24 7 Dominus, Deus caeli, qui tulit me de domo patris mei et de terra nativitatis meae, qui locutus est mihi et iuravit mihi dicens: "Semini tuo dabo terram hanc", ipse mittet angelum suum coram te, et accipies inde uxorem filio meo. 
Genesis 24 8 Sin autem noluerit mulier sequi te, non teneberis iuramento; filium tantum meum ne reducas illuc”. 
Genesis 24 9 Posuit ergo servus manum sub femore Abraham domini sui et iuravit illi super hac re.
Genesis 24 10 Tulitque servus decem camelos de grege domini sui et abiit ex omnibus bonis eius portans secum; profectusque perrexit in Aram Naharaim ad urbem Nachor.
Genesis 24 11 Cumque camelos fecisset accumbere extra oppidum iuxta puteum aquae vespere, tempore quo solent mulieres egredi ad hauriendam aquam, dixit: 
Genesis 24 12 “Domine,Deus domini mei Abraham, occurre obsecro mihi hodie et fac misericordiam cum domino meo Abraham. 
Genesis 24 13 Ecce ego sto prope fontem aquae, et filiae habitatorum huius civitatis egredientur ad hauriendam aquam. 
Genesis 24 14 Igitur puella, cui ego dixero: "Inclina hydriam tuam, ut bibam", et illa responderit: "Bibe, quin et camelis tuis dabo potum", ipsa est, quam praeparasti servo tuo Isaac, et per hoc intellegam quod feceris misericordiam cum domino meo”.
Genesis 24 15 Necdum intra se verba compleverat, et ecce Rebecca egrediebatur filia Bathuel filii Melchae uxoris Nachor fratris Abraham habens hydriam in scapula: 
Genesis 24 16 puella decora nimis, virgo et incognita viro. Descendit ad fontem et implevit hydriam ac revertebatur. 
Genesis 24 17 Occurritque ei servus et ait: “Pauxillum mihi ad sorbendum praebe aquae de hydria tua”. 
Genesis 24 18 Quae respondit: “Bibe, domine mi”. Celeriterque deposuit hydriam super ulnam suam et dedit ei potum. 
Genesis 24 19 Cumque ille bibisset, adiecit: “Quin et camelis tuis hauriam aquam, donec cuncti bibant”. 
Genesis 24 20 Effundensque hydriam in canalibus recurrit ad puteum, ut hauriret aquam; et haustam omnibus camelis dedit. 
Genesis 24 21 Ille autem contemplabatur eam tacitus, scire volens utrum prosperum fecisset iter suum Dominus an non.
Genesis 24 22 Postquam ergo biberunt cameli, protulit vir anulum aureum pondo dimidii sicli pro naribus et duas armillas pro manibus eius pondo siclorum decem; 
Genesis 24 23 dixitque: “Cuius es filia? lndica mihi. Est in domo patris tui locus nobis ad pernoctandum?”. 
Genesis 24 24 Quae respondit: “Filia Bathuelis sum filii Melchae, quem peperit Nachor”. 
Genesis 24 25 Et addidit dicens: “Palearum quoque et pabuli plurimum est apud nos et locus ad pernoctandum”.
Genesis 24 26 Inclinavit se homo et adoravit Dominum 
Genesis 24 27 dicens: “Benedictus Dominus, Deus domini mei Abraham, qui non abstulit misericordiam et veritatem suam a domino meo et recto itinere me perduxit in domum fratris domini mei”.
Genesis 24 28 Cucurrit itaque puella et nuntiavit in domum matris suae omnia, quae evenerant.
Genesis 24 29 Habebat autem Rebecca fratrem nomine Laban, qui festinus egressus est ad hominem, ubi erat fons. 
Genesis 24 30 Cumque vidisset anulum in naribus et armillas in manibus sororis suae et audisset cuncta verba referentis: “Haec locutus est mihi homo”, venit ad virum, qui stabat iuxta camelos et prope fontem aquae; 
Genesis 24 31 dixitque ad eum: “Ingredere, benedicte Domini, cur foris stas? Praeparavi domum et locum camelis”. 
Genesis 24 32 Et introduxit eum in hospitium ac destravit camelos; deditque paleas et pabulum camelis et aquam ad lavandos pedes eius et virorum, qui venerant cum eo. 
Genesis 24 33 Et apposuit in conspectu eius panem. Qui ait: “Non comedam, donec loquar sermones meos”. Respondit: “Loquere”.
Genesis 24 34 At ille: “Servus, inquit, Abraham sum; 
Genesis 24 35 et Dominus benedixit domino meo valde, magnificatusque est; et dedit ei oves et boves, argentum et aurum, servos et ancillas, camelos et asinos. 
Genesis 24 36 Et peperit Sara uxor domini mei filium domino meo in senectute sua; deditque illi omnia, quae habuerat. 
Genesis 24 37 Et adiuravit me dominus meus dicens: "Non accipies uxorem filio meo de filiabus Chananaeorum, in quorum terra habito; 
Genesis 24 38 sed ad domum patris mei perges et de cognatione mea accipies uxorem filio meo". 
Genesis 24 39 Ego vero respondi domino meo: Quid, si noluerit venire mecum mulier? 
Genesis 24 40 "Dominus, ait, in cuius conspectu ambulo, mittet angelum suum tecum et diriget viam tuam; accipiesque uxorem filio meo de cognatione mea et de domo patris mei. 
Genesis 24 41 Innocens eris a maledictione mea, cum veneris ad propinquos meos, et non dederint tibi; tunc innocens eris a maledictione mea".
Genesis 24 42 Veni ergo hodie ad fontem et dixi: Domine, Deus domini mei Abraham, si direxisti viam meam, in qua nunc ambulo, 
Genesis 24 43 ecce sto iuxta fontem aquae; et virgo, quae egredietur ad hauriendam aquam, audierit a me: "Da mihi pauxillum aquae ad bibendum ex hydria tua"; 
Genesis 24 44 et dixerit mihi: "Et tu bibe, et camelis tuis hauriam", ipsa est mulier, quam praeparavit Dominus filio domini mei.
Genesis 24 45 Dum haec tacitus mecum volverem, apparuit Rebecca veniens cum hydria, quam portabat in scapula; descenditque ad fontem et hausit aquam. Et aio ad eam: Da mihi paululum bibere. 
Genesis 24 46 Quae festina deposuit hydriam de umero et dixit mihi: "Et tu bibe, et camelis tuis potum tribuam". Bibi, et adaquavit camelos. 
Genesis 24 47 Interrogavique eam et dixi: Cuius es filia? Quae respondit: "Filia Bathuelis sum filii Nachor, quem peperit illi Melcha". Suspendi itaque anulum in naribus eius et armillas posui in manibus eius. 
Genesis 24 48 Pronusque adoravi Dominum benedicens Domino, Deo domini mei Abraham, qui perduxit me recto itinere, ut sumerem filiam fratris domini mei filio eius. 
Genesis 24 49 Quam ob rem, si facitis misericordiam et veritatem cum domino meo, indicate mihi; sin autem aliud placet, et hoc dicite mihi, ut vadam ad dexteram sive ad sinistram”.
Genesis 24 50 Responderunt Laban et Bathuel: “A Domino egressus est sermo; non possumus extra placitum eius quidquam aliud loqui tecum. 
Genesis 24 51 En Rebecca coram te est; tolle eam et proficiscere, et sit uxor filii domini tui, sicut locutus est Dominus”.
Genesis 24 52 Quod cum audisset puer Abraham, procidens adoravit in terram Dominum. 
Genesis 24 53 Prolatisque vasis argenteis et aureis ac vestibus, dedit ea Rebeccae; res pretiosas dedit fratri eius et matri. 
Genesis 24 54 Tunc comederunt et biberunt ipse et viri, qui erant cum eo, et pernoctaverunt ibi. Surgens autem mane locutus est puer: “Dimittite me, ut vadam ad dominum meum”. 
Genesis 24 55 Responderuntque frater eius et mater: “Maneat puella saltem decem dies apud nos et postea proficiscetur”. 
Genesis 24 56 “Nolite, ait, me retinere, quia Dominus direxit viam meam; dimittite me, ut pergam ad dominum meum”. 
Genesis 24 57 Dixerunt: “Vocemus puellam et quaeramus ipsius voluntatem”. 
Genesis 24 58 Cumque vocata venisset, sciscitati sunt: “Vis ire cum homine isto?”. Quae ait: “Vadam”.
Genesis 24 59 Dimiserunt ergo Rebeccam sororem eorum et nutricem illius servumque Abraham et comites eius, 
Genesis 24 60 imprecantes prospera sorori suae atque dicentes: “Soror nostra es, crescas in mille milia, et possideat semen tuum portas inimicorum suorum!”.
Genesis 24 61 Igitur surrexit Rebecca et puellae illius et, ascensis camelis, secutae sunt virum; sumpsitque servus Rebeccam et abiit.
Genesis 24 62 Isaac autem venerat a regione putei Lahairoi et habitabat in terra Nageb. 
Genesis 24 63 Et egressus est Isaac ad lamentandum in agro, inclinata iam die. Cumque levasset oculos, vidit camelos venientes. 
Genesis 24 64 Rebecca quoque levavit oculos et vidit Isaac; descenditque de camelo 
Genesis 24 65 et ait ad puerum: “Quis est ille homo, qui venit per agrum in occursum nobis?”. Dixitque ei: “Ipse est dominus meus”. At illa tollens cito velum operuit se. 
Genesis 24 66 Servus autem cuncta, quae gesserat, narravit Isaac; 
Genesis 24 67 qui introduxit eam in tabernaculum Sarae matris suae et accepit Rebeccam uxorem; et dilexit eam et consolatus est a morte matris suae.
Genesis 25 1 Abraham vero aliam duxit uxorem nomine Ceturam, 
Genesis 25 2 quae peperit ei Zamran et Iecsan et Madan et Madian et Iesboc et Sue. 
Genesis 25 3 Iecsan quoque genuit Saba et Dedan. Filii Dedan fuerunt Assurim et Latusim et Loommim. 
Genesis 25 4 At vero ex Madian ortus est Epha et Opher et Henoch et Abida et Eldaa. Omnes hi filii Ceturae.
Genesis 25 5 Deditque Abraham cuncta, quae possederat, Isaac; 
Genesis 25 6 filiis autem concubinarum suarum largitus est munera et separavit eos ab Isaac filio suo, dum adhuc ipse viveret, ad plagam orientalem.
Genesis 25 7 Fuerunt autem dies vitae Abrahae centum septuaginta quinque anni. 
Genesis 25 8 Et deficiens mortuus est Abraham in senectute bona provectaeque aetatis et plenus dierum congregatusque est ad populum suum. 
Genesis 25 9 Et sepelierunt eum Isaac et Ismael filii sui in spelunca Machpela, quae sita est in agro Ephron filii Seor Hetthaei e regione Mambre, 
Genesis 25 10 quem emerat a filiis Heth. Ibi sepultus est ipse et Sara uxor eius.
Genesis 25 11 Et post obitum illius benedixit Deus Isaac filio eius, qui habitabat iuxta puteum Lahairoi.
Genesis 25 12 Hae sunt generationes Ismael filii Abrahae, quem peperit ei Agar Aegyptia famula Sarae. 
Genesis 25 13 Et haec nomina filiorum Ismael in vocabulis et generationibus suis: primogenitus Ismaelis Nabaioth, dein Cedar et Adbeel et Mabsam, 
Genesis 25 14 Masma quoque et Duma et Massa, 
Genesis 25 15 Hadad et Thema, Iethur et Naphis et Cedma. 
Genesis 25 16 Isti sunt filii Ismaelis, et haec nomina eorum per vicos et mansiones eorum: duodecim principes tribuum suarum.
Genesis 25 17 Et facti sunt anni vitae Ismaelis centum triginta septem; deficiens mortuus est et appositus ad populum suum. 
Genesis 25 18 Habitaverunt autem ab Hevila usque Sur, quae respicit Aegyptum introeuntibus Assyriam. In faciem cunctorum fratrum suorum obiit.
Genesis 25 19 Hae sunt generationes Isaac filii Abraham: Abraham genuit Isaac; 
Genesis 25 20 qui, cum quadraginta esset annorum, duxit uxorem Rebeccam filiam Bathuelis Aramaei de Paddanaram, sororem Laban Aramaei. 
Genesis 25 21 Deprecatusque est Isaac Dominum pro uxore sua, eo quod esset sterilis. Qui exaudivit eum et dedit conceptum Rebeccae. 
Genesis 25 22 Sed collidebantur in utero eius parvuli. Quae ait: “Si sic est, cur mihi?”. Perrexitque, ut consuleret Dominum. 
Genesis 25 23 Qui respondens ait: “Duae gentes sunt in utero tuo, et duo populi ex ventre tuo dividentur; populusque populum superabit, et maior serviet minori”.
Genesis 25 24 Iam tempus pariendi venerat, et ecce gemini in utero eius. 
Genesis 25 25 Qui primus egressus est rufus erat et totus quasi pallium pilosum; vocatumque est nomen eius Esau. Postea frater eius egrediens plantam Esau tenebat manu, et idcirco appellatum est nomen eius Iacob. 
Genesis 25 26 Sexagenarius erat Isaac, quando nati sunt parvuli.
Genesis 25 27 Quibus adultis, factus est Esau vir gnarus venandi et homo agrestis; Iacob autem vir compositus et habitans in tabernaculis. 
Genesis 25 28 Isaac amabat Esau, eo quod de venationibus illius libenter vesceretur; et Rebecca diligebat Iacob. 
Genesis 25 29 Coxit autem Iacob pulmentum; ad quem, cum venisset Esau de agro lassus, 
Genesis 25 30 ait: “Da mihi de coctione hac rufa, quia oppido lassus sum”. Quam ob causam vocatum est nomen eius Edom (id est Rufus). 
Genesis 25 31 Cui dixit Iacob: “Vende mihi prius primogenita tua”. 
Genesis 25 32 Ille respondit: “En morior; quid mihi proderunt primogenita?”. 
Genesis 25 33 Ait Iacob: “Iura ergo mihi”. Iuravit et vendidit primogenita. 
Genesis 25 34 Et sic, accepto pane et lentis edulio, comedit et bibit; surrexit et abiit parvipendens quod primogenita vendidisset.
Genesis 26 1 Orta autem fame super terram post eam sterilitatem, quae acciderat in diebus Abraham, abiit Isaac ad Abimelech regem Philisthim in Gerara. 
Genesis 26 2 Apparuitque ei Dominus et ait: “Ne descendas in Aegyptum, sed habita in terra, quam dixero tibi, 
Genesis 26 3 et peregrinare in ea; eroque tecum et benedicam tibi. Tibi enim et semini tuo dabo universas regiones has complens iuramentum, quod spopondi Abraham patri tuo, 
Genesis 26 4 et multiplicabo semen tuum sicut stellas caeli daboque posteris tuis universas regiones has; et benedicentur in semine tuo omnes gentes terrae, 
Genesis 26 5 eo quod oboedierit Abraham voci meae et custodierit praecepta et mandata mea et iustificationes legesque servaverit”. 
Genesis 26 6 Mansit itaque Isaac in Geraris.
Genesis 26 7 Qui, cum interrogaretur a viris loci illius super uxore sua, respondit: “Soror mea est”. Timuerat enim confiteri quod sibi esset sociata coniugio, reputans ne forte interficerent eum propter illius pulchritudinem. 
Genesis 26 8 Cumque pertransissent dies plurimi et ibidem moraretur, prospiciens Abimelech rex Philisthim per fenestram vidit eum iocantem cum Rebecca uxore sua. 
Genesis 26 9 Et, accersito eo, ait: “Perspicuum est quod uxor tua sit; cur mentitus es eam sororem tuam esse?”. Respondit: “Timui, ne morerer propter eam”. 
Genesis 26 10 Dixitque Abimelech: “Quare hoc fecisti nobis? Potuit coire quispiam de populo cum uxore tua, et induxeras super nos grande peccatum”. Praecepitque omni populo dicens: 
Genesis 26 11 “Qui tetigerit hominem hunc et uxorem eius, morte morietur”.
Genesis 26 12 Sevit autem Isaac in terra illa et invenit in ipso anno centuplum; benedixitque ei Dominus. 
Genesis 26 13 Et locupletatus est homo et ibat proficiens atque succrescens, donec magnus vehementer effectus est; 
Genesis 26 14 habuitque possessionem ovium et armentorum et familiae plurimum. Ob haec invidentes ei Philisthim 
Genesis 26 15 omnes puteos, quos foderant servi patris illius in diebus Abraham, obstruxerunt implentes humo, 
Genesis 26 16 in tantum ut ipse Abimelech diceret ad Isaac: “ Recede a nobis, quoniam potentior nostri factus es valde ”.
Genesis 26 17 Et ille discedens tentoria fixit ad torrentem Gerarae habitavitque ibi. 
Genesis 26 18 Rursum fodit puteos, quos foderant in diebus patris sui Abraham et quos, illo mortuo, obstruxerant Philisthim. Appellavitque eos eisdem nominibus, quibus ante pater vocaverat. 
Genesis 26 19 Foderunt servi Isaac in torrente et reppererunt ibi puteum aquae vivae. 
Genesis 26 20 Sed et ibi iurgium fuit pastorum Gerarae adversus pastores Isaac dicentium: “ Nostra est aqua! ”. Quam ob rem nomen putei vocavit Esec (id est Iurgium), quia iurgati sunt cum eo. 
Genesis 26 21 Foderunt autem et alium puteum, et pro illo quoque rixati sunt; appellavitque eum Sitna (id est Inimicitias). 
Genesis 26 22 Profectus inde fodit alium puteum, pro quo non contenderunt; itaque vocavit nomen eius Rehoboth (id est Latitudinem) dicens: “ Nunc dilatavit nos Dominus, et crescemus in terra ”.
Genesis 26 23 Ascendit autem ex illo loco in Bersabee, 
Genesis 26 24 ubi apparuit ei Dominus in ipsa nocte dicens: “ Ego sum Deus Abraham patris tui. Noli timere, quia tecum sum; benedicam tibi et multiplicabo semen tuum propter servum meum Abraham ”.
Genesis 26 25 Itaque aedificavit ibi altare et, invocato nomine Domini, extendit tabernaculum, et servi Isaac foderunt ibi puteum.
Genesis 26 26 Abimelech autem venit ad eum de Geraris et Ochozath amicus illius et Phicol dux militum, 
Genesis 26 27 et locutus est eis Isaac: “ Quid venistis ad me hominem, quem odistis et expulistis a vobis? ”. 
Genesis 26 28 Qui responderunt: “ Vidimus tecum esse Dominum et idcirco diximus: Sit iuramentum inter nos et te, et ineamus tecum foedus, 
Genesis 26 29 ut non facias nobis quidquam mali, sicut et nos non attigimus te et nihil fecimus tibi nisi bonum et cum pace dimisimus te. Tu es enim benedictus Domini ”. 
Genesis 26 30 Fecit ergo eis convivium, et comederunt et biberunt. 
Genesis 26 31 Surgentesque mane iuraverunt sibi mutuo. Dimisitque eos Isaac, et profecti sunt ab eo cum pace.
Genesis 26 32 Ecce autem venerunt in ipso die servi Isaac annuntiantes ei de puteo, quem foderant, atque dicentes: “ Invenimus aquam ”. 
Genesis 26 33 Unde appellavit eum Sabee (quod significat Abundantiam); et nomen urbi impositum est Bersabee usque in praesentem diem.
Genesis 26 34 Esau vero quadragenarius duxit uxores Iudith filiam Beeri Hetthaei et Basemath filiam Elon Hetthaei. 
Genesis 26 35 Quae ambae offenderant animum Isaac et Rebeccae.
Genesis 27 1 Senuit autem Isaac, et caligaverunt oculi eius, et videre non poterat. Vocavitque Esau filium suum maiorem et dixit ei: “ Fili mi ”. Qui respondit: “ Adsum ”. 
Genesis 27 2 Cui pater: “ Vides, inquit, quod senuerim et ignorem diem mortis meae; 
Genesis 27 3 sume arma tua, pharetram et arcum, et egredere in agrum. Cumque venatu aliquid apprehenderis, 
Genesis 27 4 fac mihi inde pulmentum, sicut velle me nosti, et affer, ut comedam; et benedicat tibi anima mea, antequam moriar ”.
Genesis 27 5 Rebecca autem audierat Isaac loquentem cum Esau filio suo. Esau ergo abiit in agrum, ut venationem caperet et offerret eam. 
Genesis 27 6 Rebecca autem dixit filio suo Iacob: “ Ecce, audivi patrem tuum loquentem cum Esau fratre tuo et dicentem ei: 
Genesis 27 7 "Affer mihi venationem tuam et fac cibos, ut comedam et benedicam tibi coram Domino, antequam moriar". 
Genesis 27 8 Nunc ergo, fili mi, audi vocem meam in eo, quod praecipio tibi. 
Genesis 27 9 Pergens ad gregem affer mihi duos haedos optimos, ut faciam ex eis escas patri tuo, quibus libenter vescitur. 
Genesis 27 10 Quas cum intuleris patri tuo, et comederit, benedicat tibi, priusquam moriatur ”. 
Genesis 27 11 Cui ille respondit: “ Nosti quod Esau frater meus homo pilosus sit, et ego lenis. 
Genesis 27 12 Si attrectaverit me pater meus et senserit, timeo, ne putet me sibi voluisse illudere; et inducam super me maledictionem pro benedictione”. 
Genesis 27 13 Ad quem mater: “ In me sit, ait, ista maledictio, fili mi; tantum audi vocem meam et perge afferque, quae dixi ”.
Genesis 27 14 Abiit et attulit deditque matri. Paravit illa cibos, sicut noverat velle patrem illius. 
Genesis 27 15 Et vestibus Esau valde bonis, quas apud se habebat domi, induit eum 
Genesis 27 16 pelliculasque haedorum circumdedit manibus et colli nuda protexit; 
Genesis 27 17 dedit pulmentum optimum et panes, quos coxerat, in manus filii sui Iacob.
Genesis 27 18 Qui ingressus ad patrem suum dixit: “ Pater mi ”. At ille respondit: “ Audio. Quis es tu, fili mi? ”. 
Genesis 27 19 Dixitque Iacob ad patrem suum: “ Ego sum Esau primogenitus tuus. Feci sicut praecepisti mihi; surge, sede et comede de venatione mea, ut benedicat mihi anima tua ”. 
Genesis 27 20 Rursum Isaac ad filium suum: “ Quomodo, inquit, tam cito invenire potuisti, fili mi? ”. Qui respondit: “ Voluntas Domini Dei tui fuit, ut occurreret mihi ”.
Genesis 27 21 Dixitque Isaac ad Iacob: “ Accede huc, ut tangam te, fili mi, et probem, utrum tu sis filius meus Esau an non ”. 
Genesis 27 22 Accessit ille ad patrem, et, palpato eo, dixit Isaac: “ Vox quidem, vox Iacob est, sed manus, manus sunt Esau ”. 
Genesis 27 23 Et non cognovit eum, quia pilosae manus similitudinem maioris expresserant. Benedixit ergo illi. 
Genesis 27 24 Ait: “ Tu es filius meus Esau? ”. Respondit: “ Ego sum ”.
Genesis 27 25 At ille: “ Affer, inquit, mihi, et comedam de venatione tua, fili mi, ut benedicat tibi anima mea ”. Quos cum oblatos comedisset, obtulit ei etiam vinum. Quo hausto, 
Genesis 27 26 dixit ad eum Isaac pater eius: “ Accede ad me et da mihi osculum, fili mi ”. 
Genesis 27 27 Accessit et osculatus est eum. Statimque, ut sensit vestimentorum illius fragrantiam, benedicens illi ait: “ Ecce odor filii mei sicut odor agri pleni, cui benedixit Dominus.
Genesis 27 28 Det tibi Deus de rore caeli et de pinguedine terrae et abundantiam frumenti et vini.
Genesis 27 29 Et serviant tibi populi, et adorent te nationes; esto dominus fratrum tuorum, et incurventur ante te filii matris tuae. Qui maledixerit tibi, sit maledictus; et, qui benedixerit tibi, sit benedictus! ”.
Genesis 27 30 Vix Isaac benedictionem Iacob finierat, et Iacob egressus erat a patre suo Isaac, venit Esau frater eius 
Genesis 27 31 coctosque de venatione cibos intulit patri dicens: “ Surge, pater mi, et comede de venatione filii tui, ut benedicat mihi anima tua ”. 
Genesis 27 32 Dixitque illi Isaac pater eius: “ Quis enim es tu? ”. Qui respondit: “ Ego sum filius tuus primogenitus Esau ”. 
Genesis 27 33 Expavit Isaac stupore vehementi ultra modum et ait: “ Quis igitur ille est, qui dudum captam venationem attulit mihi, et comedi ex omnibus, priusquam tu venires? Benedixique ei, et erit benedictus! ”.
Genesis 27 34 Auditis Esau sermonibus patris, irrugiit clamore magno et amaro ultra modum et ait patri suo: “ Benedic etiam mihi, pater mi! ”. 
Genesis 27 35 Qui ait: “ Venit germanus tuus fraudulenter et accepit benedictionem tuam ”. 
Genesis 27 36 At ille subiunxit: “ Iuste vocatum est nomen eius Iacob; supplantavit enim me en altera vice: primogenita mea ante tulit et nunc secundo surripuit benedictionem meam ”. Rursumque ait: “ Numquid non reservasti mihi benedictionem? ”. 
Genesis 27 37 Respondit Isaac: “ Ecce, dominum tuum illum constitui et omnes fratres eius servituti illius subiugavi; frumento et vino stabilivi eum. Et tibi post haec, fili mi, ultra quid faciam? ”. 
Genesis 27 38 Dixitque Esau ad patrem suum: “ Num unam tantum benedictionem habes, pater mi? Mihi quoque obsecro, ut benedicas! ”. Cumque eiulatu magno fleret, 
Genesis 27 39 motus Isaac dixit ad eum: “ Ecce, procul a pinguedine terrae erit habitatio tua et procul a rore caeli desuper.
Genesis 27 40 De gladio tuo vives et fratri tuo servies. Tempusque veniet, cum excutias et solvas iugum eius de cervicibus tuis ”.
Genesis 27 41 Oderat ergo Esau Iacob pro benedictione, qua benedixerat ei pater, dixitque in corde suo: “ Appropinquabunt dies luctus patris mei, et occidam Iacob fratrem meum ”. 
Genesis 27 42 Nuntiata sunt Rebeccae verba Esau filii eius maioris, quae mittens et vocans Iacob filium suum minorem dixit ad eum: “ Ecce, Esau frater tuus minatur, ut occidat te. 
Genesis 27 43 Nunc ergo, fili mi, audi vocem meam et consurgens fuge ad Laban fratrem meum in Charran; 
Genesis 27 44 habitabisque cum eo dies paucos, donec requiescat furor fratris tui, 
Genesis 27 45 et cesset indignatio eius, obliviscaturque eorum, quae fecisti in eum. Postea mittam et adducam te inde huc. Cur utroque orbabor filio in uno die? ”.
Genesis 27 46 Dixit quoque Rebecca ad Isaac: “ Taedet me vitae meae propter filias Heth; si acceperit Iacob uxorem de filiabus Heth sicut istis de filiabus terrae, nolo vivere ”.
Genesis 28 1 Vocavit itaque Isaac Iacob et benedixit eum praecepit que ei dicens: “ Noli accipere coniugem de filiabus Chanaan; 
Genesis 28 2 surge, vade in Paddanaram ad domum Bathuel patris matris tuae et accipe tibi inde uxorem de filiabus Laban avunculi tui. 
Genesis 28 3 Deus autem omnipotens benedicat tibi et crescere te faciat atque multiplicet, ut sis in multitudinem populorum; 
Genesis 28 4 et det tibi benedictiones Abraham tibi et semini tuo tecum, ut possideas terram peregrinationis tuae, quam pollicitus est Deus avo tuo ”. 
Genesis 28 5 Cumque dimisisset eum Isaac, profectus est in Paddanaram ad Laban filium Bathuel Aramaei fratrem Rebeccae matris Iacob et Esau.
Genesis 28 6 Videns autem Esau quod benedixisset pater suus Iacob et misisset eum in Paddanaram, ut inde uxorem duceret, et quod post benedictionem praecepisset ei dicens: “ Non accipies uxorem de filiabus Chanaan ”, 
Genesis 28 7 quodque oboediens Iacob parentibus suis isset in Paddanaram; 
Genesis 28 8 probans quoque quod non libenter aspiceret filias Chanaan pater suus, 
Genesis 28 9 ivit ad Ismaelem et duxit uxorem, absque iis, quas habebat, Mahalath filiam Ismael filii Abraham sororem Nabaioth.
Genesis 28 10 Igitur egressus Iacob de Bersabee pergebat Charran. 
Genesis 28 11 Cumque venisset ad quendam locum et vellet in eo requiescere post solis occubitum, tulit de lapidibus, qui iacebant, et supponens capiti suo dormivit in eodem loco. 
Genesis 28 12 Viditque in somnio scalam stantem super terram et cacumen illius tangens caelum, angelos quoque Dei ascendentes et descendentes per eam 
Genesis 28 13 et Dominum innixum scalae dicentem sibi: “ Ego sum Dominus, Deus Abraham patris tui et Deus Isaac. Terram, in qua dormis, tibi dabo et semini tuo. 
Genesis 28 14 Eritque semen tuum quasi pulvis terrae; dilataberis ad occidentem et orientem et septentrionem et meridiem; et benedicentur in te et in semine tuo cunctae tribus terrae. 
Genesis 28 15 Et ecce, ego tecum sum et custodiam te, quocumque perrexeris, et reducam te in terram hanc; nec dimittam te, nisi complevero quae dixi tibi ”.
Genesis 28 16 Cumque evigilasset Iacob de somno, ait: “ Vere Dominus est in loco isto, et ego nesciebam ”. 
Genesis 28 17 Pavensque: “ Quam terribilis est, inquit, locus iste! Non est hic aliud nisi domus Dei et porta caeli ”. 
Genesis 28 18 Surgens ergo Iacob mane tulit lapidem, quem supposuerat capiti suo, et erexit in titulum fundens oleum desuper. 
Genesis 28 19 Appellavitque nomen loci illius Bethel; prius autem urbs vocabatur Luza.
Genesis 28 20 Vovit Iacob etiam votum dicens: “ Si fuerit Deus mecum et custodierit me in via hac, per quam ambulo, et dederit mihi panem ad vescendum et vestimentum ad induendum, 
Genesis 28 21 reversusque fuero prospere ad domum patris mei, erit mihi Dominus in Deum, 
Genesis 28 22 et lapis iste, quem erexi in titulum, erit domus Dei; cunctorumque, quae dederis mihi, decimas offeram tibi ”.
Genesis 29 1 Profectus ergo Iacob venit in terram orientalium. 
Genesis 29 2 Et vidit puteum in agro, tres quoque greges ovium accubantes iuxta eum; nam ex illo adaquabantur pecora, et os eius grandi lapide claudebatur. 
Genesis 29 3 Morisque erat, ut, cunctis ovibus congregatis, devolverent lapidem et, refectis gregibus, rursum super os putei ponerent.
Genesis 29 4 Dixitque ad pastores: “ Fratres, unde estis? ”. Qui responderunt: “ De Charran ”. 
Genesis 29 5 Quos interrogans: “ Numquid, ait, nostis Laban filium Nachor? ”. Dixerunt: “ Novimus ”. 
Genesis 29 6 “ Sanusne est? ”, inquit. “ Valet, inquiunt, et ecce Rachel filia eius venit cum grege ”. 
Genesis 29 7 Dixitque: “ Adhuc multum diei superest, nec est tempus, ut congregentur greges; date potum ovibus et sic ad pastum eas reducite ”. 
Genesis 29 8 Qui responderunt: “ Non possumus, donec omnia pecora congregentur et amoveamus lapidem de ore putei, ut adaquemus greges ”.
Genesis 29 9 Adhuc loquebatur cum eis, et ecce Rachel veniebat cum ovibus patris sui; nam gregem ipsa pascebat. 
Genesis 29 10 Cum vidisset Iacob Rachel filiam Laban avunculi sui ovesque Laban avunculi sui, accedens amovit lapidem de ore putei 
Genesis 29 11 et adaquavit gregem Laban avunculi sui. Tunc Iacob osculatus est Rachel et elevata voce flevit; 
Genesis 29 12 et indicavit ei quod frater esset patris eius et filius Rebeccae. At illa festinans nuntiavit patri suo.
Genesis 29 13 Qui cum audisset venisse Iacob filium sororis suae, cucurrit obviam ei; complexusque eum et in oscula ruens duxit in domum suam. Auditis autem omnibus, quae evenerant, 
Genesis 29 14 respondit: “ Vere os meum es et caro mea! ”. Et, postquam Iacob habitavit apud eum per dies mensis unius, 
Genesis 29 15 dixit ei Laban: “ Num, quia frater meus es, gratis servies mihi? Dic quid mercedis accipias ”. 
Genesis 29 16 Habebat vero filias duas: nomen maioris Lia, minor vero appellabatur Rachel; 
Genesis 29 17 sed Lia lippis erat oculis, Rachel decora et venusto aspectu. 
Genesis 29 18 Quam diligens Iacob ait: “ Serviam tibi pro Rachel filia tua minore septem annis ”. 
Genesis 29 19 Respondit Laban: “ Melius est, ut tibi eam dem quam alteri viro; mane apud me ”.
Genesis 29 20 Servivit igitur Iacob pro Rachel septem annis, et videbantur illi pauci dies prae amoris magnitudine. 
Genesis 29 21 Dixitque ad Laban: “ Da mihi uxorem meam, quia iam tempus expletum est, ut ingrediar ad eam ”. 
Genesis 29 22 Qui, vocatis omnibus viris loci ad convivium, fecit nuptias. 
Genesis 29 23 Et vespere sumpsit Liam filiam suam et introduxit ad eum, et venit ad eam. 
Genesis 29 24 Et dedit Laban ancillam filiae Zelpham nomine. Facto mane, vidit, et ecce erat Lia. 
Genesis 29 25 Et dixit ad socerum suum: “ Quid hoc fecisti mihi? Nonne pro Rachel servivi tibi? Quare imposuisti mihi? ”. 
Genesis 29 26 Respondit Laban: “ Non est in loco nostro consuetudinis, ut minorem ante maiorem tradamus ad nuptias. 
Genesis 29 27 Imple hebdomadam hanc, et alteram quoque dabo tibi pro opere, quo serviturus es mihi septem annis aliis ”.
Genesis 29 28 Acquievit placito et, hebdomada transacta, dedit ei Laban filiam suam Rachel uxorem, 
Genesis 29 29 cui servam Bilham tradidit. 
Genesis 29 30 Et ingressus etiam ad Rachel amavit eam plus quam Liam serviens apud eum septem annis aliis.
Genesis 29 31 Videns autem Dominus quod despiceret Liam, aperuit vulvam eius, Rachel sterili permanente. 
Genesis 29 32 Et concepit Lia et genuit filium vocavitque nomen eius Ruben dicens: “ Vidit Dominus humilitatem meam; nunc amabit me vir meus ”.
Genesis 29 33 Rursumque concepit et peperit filium et ait: “ Quoniam audivit me Dominus haberi contemptui, dedit etiam istum mihi ”; vocavitque nomen illius Simeon.
Genesis 29 34 Concepit tertio et genuit alium filium dixitque: “ Nunc quoque copulabitur mihi maritus meus, eo quod pepererim ei tres filios ”; et idcirco appellavit nomen eius Levi.
Genesis 29 35 Quarto concepit et peperit filium et ait: “ Modo confitebor Domino ”; et ob hoc vocavit eum Iudam. Cessavitque parere.
Genesis 30 1 Cernens autem Rachel quod infecunda esset, invidit sorori et ait marito suo: “ Da mihi liberos, alioquin moriar ”. 
Genesis 30 2 Cui iratus respondit Iacob: “ Num pro Deo ego sum, qui privavit te fructu ventris? ”. 
Genesis 30 3 At illa: “ Ecce, inquit, famula mea Bilha; ingredere ad illam, ut pariat super genua mea, et habeam ex illa et ego filios ”. 
Genesis 30 4 Deditque illi Bilham famulam suam in coniugium. Quae, 
Genesis 30 5 ingresso ad se Iacob, concepit et peperit filium. 
Genesis 30 6 Dixitque Rachel: “ Iudicavit mihi Deus et exaudivit vocem quoque meam dans mihi filium ”; et idcirco appellavit nomen illius Dan.
Genesis 30 7 Rursumque Bilha famula Rachel concepit et peperit Iacob alterum filium, et 
Genesis 30 8 ait Rachel: “ Certamina Dei certavi cum sorore mea et invalui ”; vocavitque eum Nephthali.
Genesis 30 9 Sentiens Lia quod parere desisset, sumpsit Zelpham ancillam suam et tradidit eam Iacob in uxorem. 
Genesis 30 10 Quae peperit Iacob filium. 
Genesis 30 11 Dixitque Lia: “ Feliciter! ”; et idcirco vocavit nomen eius Gad.
Genesis 30 12 Peperit quoque Zelpha ancilla Liae Iacob alterum filium. 
Genesis 30 13 Dixitque Lia: “ Pro beatitudine mea! Beatam quippe me dicent mulieres ”; propterea appellavit eum Aser.
Genesis 30 14 Egressus autem Ruben tempore messis triticeae, repperit in agro mandragoras, quas Liae matri suae detulit. Dixitque Rachel: “ Da mihi partem de mandragoris filii tui ”. 
Genesis 30 15 Illa respondit: “ Parumne tibi videtur, quod praeripueris maritum mihi, ut etiam mandragoras filii mei auferas? ”. Ait Rachel: “ Dormiat ergo tecum hac nocte pro mandragoris filii tui ”. 
Genesis 30 16 Redeuntique ad vesperam Iacob de agro egressa est in occursum eius Lia et: “ Ad me, inquit, intrabis, quia mercede conduxi te pro mandragoris filii mei ”. Dormivitque cum ea nocte illa. 
Genesis 30 17 Et exaudivit Deus Liam, concepitque et peperit Iacob filium quintum 
Genesis 30 18 et ait: “ Dedit Deus mercedem mihi, quia dedi ancillam meam viro meo ”; appellavitque nomen illius Issachar.
Genesis 30 19 Rursum Lia concepit et peperit Iacob sextum filium 
Genesis 30 20 et ait: “ Donavit me Deus dono bono; hac vice honorabit me maritus meus, eo quod genuerim ei sex filios ”; et idcirco appellavit nomen eius Zabulon.
Genesis 30 21 Post quem peperit filiam nomine Dinam.
Genesis 30 22 Recordatus quoque Deus Rachelis exaudivit eam Deus et aperuit vulvam illius. 
Genesis 30 23 Quae concepit et peperit filium dicens: “ Abstulit Deus opprobrium meum ”; 
Genesis 30 24 et vocavit nomen illius Ioseph dicens: “ Addat mihi Dominus filium alterum! ”.
Genesis 30 25 Nato autem Ioseph, dixit Iacob ad Laban: “ Dimitte me, ut revertar in patriam et ad terram meam. 
Genesis 30 26 Da mihi uxores et liberos meos, pro quibus servivi tibi, ut abeam; tu nosti servitutem, qua servivi tibi ”. 
Genesis 30 27 Ait illi Laban: “ Inveniam gratiam in conspectu tuo; augurio didici, quia benedixerit mihi Deus propter te. 
Genesis 30 28 Constitue mercedem tuam, quam dem tibi ”.
Genesis 30 29 At ille respondit: “ Tu nosti quomodo servierim tibi et quanti in manibus meis facti sint greges tui. 
Genesis 30 30 Modicum habuisti, antequam venirem ad te, et nunc multiplicatum est vehementer, benedixitque tibi Dominus ad introitum meum. Nunc autem quando providebo etiam domui meae? ”. 
Genesis 30 31 Dixitque Laban: “ Quid tibi dabo? ”. At ille ait: “ Nihil mihi dabis; si feceris, quod postulo, iterum pascam et custodiam pecora tua. 
Genesis 30 32 Gyrabo omnes greges tuos hodie; separa cuncta pecora varia et maculosa et, quodcumque furvum in ovibus et maculosum variumque in capris fuerit, erit merces mea. 
Genesis 30 33 Respondebitque mihi cras iustitia mea; quando veneris, ut inspicias mercedem meam, omnia, quae non fuerint varia et maculosa in capris et furva in ovibus, furti me arguent ”.
Genesis 30 34 Dixit Laban: “ Gratum habeo, quod petis! ”. 
Genesis 30 35 Et separavit in die illo hircos striatos atque maculosos et omnes capras varias et maculosas, omne, in quo album erat, et omne furvum in ovibus, et tradidit in manu filiorum suorum. 
Genesis 30 36 Et posuit spatium itineris trium dierum inter se et Iacob, qui pascebat reliquos greges Laban.
Genesis 30 37 Tollens ergo Iacob virgas virides populeas et amygdalinas et ex platanis, ex parte ita decorticavit eas, ut in his, quae spoliata fuerant, candor appareret. 
Genesis 30 38 Posuitque virgas, quas ex parte decorticaverat, in canalibus, ubi effundebatur aqua, ut, cum venissent greges ad bibendum, ante oculos haberent virgas et in aspectu earum conciperent. 
Genesis 30 39 Factumque est ut in ipso calore coitus greges intuerentur virgas et parerent striata et varia et maculosa.
Genesis 30 40 Agnos autem segregavit Iacob et posuit gregem ex adverso striatorum et omnium furvorum in grege Laban et constituit sibi greges seorsum neque statuit eos cum grege Laban. 
Genesis 30 41 Quotiescumque igitur calefiebant pecora robusta, ponebat Iacob virgas in canalibus aquarum ante oculos pecorum, ut in earum contemplatione conciperent. 
Genesis 30 42 Quando vero pecora debilia erant, non ponebat eas. Factaque sunt debilia Laban et robusta Iacob; 
Genesis 30 43 ditatusque est homo ultra modum et habuit greges multos, ancillas et servos, camelos et asinos.
Genesis 31 1 Postquam autem audivit verba filiorum Laban dicen tium: “ Tulit Iacob omnia, quae fuerunt patris nostri, et de patris nostri facultate acquisivit has divitias ”, 
Genesis 31 2 animadvertit quoque faciem Laban quod non esset erga se sicut heri et nudiustertius. 
Genesis 31 3 Et dixit Dominus ad Iacob: “ Revertere in terram patrum tuorum et ad cognationem tuam, eroque tecum ”.
Genesis 31 4 Misit Iacob et vocavit Rachel et Liam in agrum, ubi pascebat greges, 
Genesis 31 5 dixitque eis: “ Video faciem patris vestri quod non sit erga me sicut heri et nudiustertius; Deus autem patris mei fuit mecum, 
Genesis 31 6 et ipsae nostis quod totis viribus meis servierim patri vestro. 
Genesis 31 7 Sed pater vester circumvenit me et mutavit mercedem meam decem vicibus; et tamen non dimisit eum Deus, ut noceret mihi. 
Genesis 31 8 Si quando dixit: "Variae erunt mercedes tuae", pariebant omnes oves varios fetus. Quando vero e contrario ait: "Striata quaeque accipies pro mercede", omnes greges striata pepererunt. 
Genesis 31 9 Tulitque Deus substantiam patris vestri et dedit mihi. 
Genesis 31 10 Postquam enim conceptus gregis tempus advenerat, levavi oculos meos et vidi in somnis ascendentes mares super feminas, striatos et varios et respersos.
Genesis 31 11 Dixitque angelus Dei ad me in somnis: "Iacob". Et ego respondi: Adsum. 
Genesis 31 12 Qui ait: "Leva oculos tuos et vide universos masculos ascendentes super feminas, striatos et varios atque respersos. Vidi enim omnia, quae fecit tibi Laban. 
Genesis 31 13 Ego sum Deus Bethel, ubi unxisti lapidem et votum vovisti mihi. Nunc ergo surge et egredere de terra hac revertens in terram nativitatis tuae" ”.
Genesis 31 14 Responderunt ei Rachel et Lia: “ Numquid habemus adhuc partem et hereditatem in domo patris nostri? 
Genesis 31 15 Nonne quasi alienas reputavit nos et vendidit nos comeditque pretium nostrum? 
Genesis 31 16 Sed omnes opes, quas tulit Deus patri nostro, nobis abstulit ac filiis nostris; unde omnia, quae praecepit tibi Deus, fac ”.
Genesis 31 17 Surrexit itaque Iacob et imposuit liberos suos ac coniuges suas super camelos. 
Genesis 31 18 Tulitque omnes greges suos et omnem substantiam suam, quidquid in Paddanaram acquisierat, ut iret ad Isaac patrem suum in terram Chanaan.
Genesis 31 19 Eo tempore Laban ierat ad tondendas oves, et Rachel furata est theraphim patris sui. 
Genesis 31 20 Iacob autem decepit cor Laban, non indicans ei quod fugeret.
Genesis 31 21 Cumque fugisset cum omnibus, quae possidebat, et, amne transmisso, pergeret contra montem Galaad, 
Genesis 31 22 nuntiatum est Laban die tertio quod fugisset Iacob. 
Genesis 31 23 Qui, assumptis fratribus suis, persecutus est eum diebus septem et comprehendit eum in monte Galaad. 
Genesis 31 24 Venit autem Deus ad Laban Aramaeum per somnium noctis dixitque ei: "Cave, ne quidquam loquaris contra Iacob!".
Genesis 31 25 Iamque Iacob extenderat in monte tabernaculum, cum Laban, consecutus eum cum fratribus suis, in eodem monte Galaad fixit tentorium. 
Genesis 31 26 Et dixit ad Iacob: “ Quare ita egisti et decepisti cor meum, abigens filias meas quasi captivas gladio? 
Genesis 31 27 Cur clam fugisti et decepisti me, non indicans mihi, ut prosequerer te cum gaudio et canticis et tympanis et citharis? 
Genesis 31 28 Non es passus, ut oscularer filios meos ac filias; stulte operatus es. Et nunc 
Genesis 31 29 valet quidem manus mea reddere tibi malum, sed Deus patris vestri heri dixit mihi: “Cave, ne loquaris contra Iacob quidquam!”. 
Genesis 31 30 Esto, profectus es, quia desiderio tibi erat domus patris tui; cur furatus es deos meos? ”.
Genesis 31 31 Respondit Iacob: “ Quia timui. Dixi enim, ne forte violenter auferres filias tuas a me. 
Genesis 31 32 Apud quemcumque inveneris deos tuos, non vivat! Coram fratribus nostris scrutare, quidquid tuorum apud me inveneris, et aufer ”. Ignorabat enim Iacob quod Rachel furata esset theraphim.
Genesis 31 33 Ingressus itaque Laban tabernacula Iacob et Liae et utriusque famulae, non invenit. Egressus de tentorio Liae, intravit tentorium Rachelis. 
Genesis 31 34 Illa autem absconderat theraphim in stramento cameli et sedit desuper. Scrutantique omne tentorium et nihil invenienti 
Genesis 31 35 ait: “ Ne irascatur dominus meus, quod coram te assurgere nequeo, quia iuxta consuetudinem feminarum nunc accidit mihi ”. Quaesivit ergo et non invenit theraphim.
Genesis 31 36 Tumensque Iacob cum iurgio ait: “ Quam ob culpam meam et ob quod peccatum meum sic persecutus es me, 
Genesis 31 37 quia scrutatus es omnem supellectilem meam? Quid invenisti de cuncta substantia domus tuae? Pone hic coram fratribus meis et fratribus tuis, et iudicent inter me et te. 
Genesis 31 38 Ecce, viginti annis fui tecum. Oves tuae et caprae non abortiverunt, arietes gregis tui non comedi; 
Genesis 31 39 nec dilaceratum a bestia ostendi tibi: ego damnum omne reddebam; quidquid die noctuque furto perierat, a me exigebas. 
Genesis 31 40 Die aestu consumebar et nocte gelu, fugiebatque somnus ab oculis meis. 
Genesis 31 41 Sic per viginti annos in domo tua servivi tibi: quattuordecim pro filiabus et sex pro gregibus tuis; immutasti quoque mercedem meam decem vicibus. 
Genesis 31 42 Nisi Deus patris mei, Deus Abraham et Timor Isaac, affuisset mihi, certemodo nudum me dimisisses; afflictionem meam et laborem manuum mearum respexit Deus et iudicavit heri ”.
Genesis 31 43 Respondit ei Laban: “ Filiae filiae meae et filii filii mei et greges greges mei et omnia, quae cernis, mea sunt; et filiabus meis quid possum facere illis hodie et filiis earum, quos genuerunt? 
Genesis 31 44 Veni ergo, et ineamus foedus ego et tu, ut sit in testimonium inter me et te ”.
Genesis 31 45 Tulit itaque Iacob lapidem et erexit illum in titulum; 
Genesis 31 46 dixitque fratribus suis: “ Afferte lapides ”. Qui congregantes fecerunt tumulum comederuntque ibi super eum. 
Genesis 31 47 Quem vocavit Laban Iegarsahadutha (id est Tumulus testimonii), et Iacob Galed (uterque iuxta proprietatem linguae suae). 
Genesis 31 48 Dixitque Laban: “ Tumulus iste testis erit inter me et te hodie ”; et idcirco appellatum est nomen eius Galed (id est Tumulus testis) 
Genesis 31 49 et etiam Maspha (id est Specula), quia dixit: “ Speculetur Dominus inter me et te, quando absconditi erimus ab invicem. 
Genesis 31 50 Si afflixeris filias meas et si introduxeris uxores alias super eas, cum nemo nobiscum sit, vide, Deus est testis inter me et te ”. 
Genesis 31 51 Dixitque Laban ad Iacob: “ En tumulus hic et lapis, quem erexi inter me et te. 
Genesis 31 52 Testis erit tumulus iste et lapis quod ego non transibo tumulum hunc pergens ad te, neque tu transibis tumulum hunc et lapidem hunc ad malum. 
Genesis 31 53 Deus Abraham et Deus Nachor iudicent inter nos ”. Iuravit Iacob per Timorem patris sui Isaac; 
Genesis 31 54 immolatisque victimis in monte, vocavit fratres suos, ut ederent panem. Qui cum comedissent, pernoctaverunt in monte.
Genesis 32 1 Laban vero de nocte consur gens osculatus est filios et fi lias suas et benedixit illis reversusque est in locum suum.
Genesis 32 2 Iacob quoque abiit itinere, quo coeperat, fueruntque ei obviam angeli Dei. 
Genesis 32 3 Quos cum vidisset, ait: “ Castra Dei sunt haec ”; et appellavit nomen loci illius Mahanaim (id est Castra).
Genesis 32 4 Misit autem nuntios ante se ad Esau fratrem suum in terram Seir, in regionem Edom. 
Genesis 32 5 Praecepitque eis dicens: “ Sic loquimini domino meo Esau: Haec dicit servus tuus Iacob: Apud Laban peregrinatus sum et fui usque in praesentem diem. 
Genesis 32 6 Habeo boves et asinos, oves et servos atque ancillas; mittoque nunc legationem ad dominum meum, ut inveniam gratiam in conspectu tuo ”.
Genesis 32 7 Reversique sunt nuntii ad Iacob dicentes: “ Venimus ad Esau fratrem tuum, et ecce properat in occursum tibi cum quadringentis viris ”. 
Genesis 32 8 Timuit Iacob valde et perterritus divisit populum, qui secum erat, greges quoque et oves et boves et camelos in duas turmas 
Genesis 32 9 dicens: “ Si venerit Esau ad unam turmam et percusserit eam, alia turma, quae reliqua est, salvabitur ”.
Genesis 32 10 Dixitque Iacob: “ Deus patris mei Abraham et Deus patris mei Isaac, Domine, qui dixisti mihi: "Revertere in terram tuam et in locum nativitatis tuae, et benefaciam tibi", 
Genesis 32 11 minor sum cunctis miserationibus et cuncta veritate, quam explesti servo tuo. In baculo meo transivi Iordanem istum et nunc cum duabus turmis regredior. 
Genesis 32 12 Erue me de manu fratris mei, de manu Esau, quia valde eum timeo; ne forte veniens percutiat matrem cum filiis. 
Genesis 32 13 Tu locutus es quod bene mihi faceres et dilatares semen meum sicut arenam maris, quae prae multitudine numerari non potest ”.
Genesis 32 14 Mansit ibi nocte illa et sumpsit de his, quae habebat, munera Esau fratri suo: 
Genesis 32 15 capras ducentas, hircos viginti, oves ducentas et arietes viginti, 
Genesis 32 16 camelos fetas cum pullis suis triginta, vaccas quadraginta et tauros decem, asinas viginti et pullos earum decem. 
Genesis 32 17 Et misit per manus servorum suorum singulos seorsum greges dixitque pueris suis: “ Antecedite me, et sit spatium inter gregem et gregem ”.
Genesis 32 18 Et praecepit priori dicens: “ Si obvium habueris Esau fratrem meum, et interrogaverit te: "Cuius es?" et "Quo vadis?" et "Cuius sunt ista, quae sequeris?", 
Genesis 32 19 respondebis: Servi tui Iacob; munera misit domino meo Esau. Ipse quoque post nos venit ”.
Genesis 32 20 Similiter mandata dedit secundo ac tertio et cunctis, qui sequebantur greges, dicens: “ Iisdem verbis loquimini ad Esau, cum inveneritis eum, 
Genesis 32 21 et addetis: Ipse quoque servus tuus Iacob iter nostrum insequitur. Dixit enim: Placabo illum muneribus, quae praecedunt, et postea videbo faciem eius: forsitan propitiabitur mihi ”.
Genesis 32 22 Praecesserunt itaque munera ante eum, ipse vero mansit nocte illa in castris.
Genesis 32 23 Cumque nocte surrexisset, tulit duas uxores suas et totidem famulas cum undecim filiis et transivit vadum Iaboc; 
Genesis 32 24 sumptis ergo traductisque illis et omnibus, quae ad se pertinebant, per torrentem, 
Genesis 32 25 mansit solus. Et ecce vir luctabatur cum eo usque mane. 
Genesis 32 26 Qui cum videret quod eum superare non posset, tetigit acetabulum femoris eius, et statim luxatum est acetabulum femoris Iacob, cum luctaretur cum illo. 
Genesis 32 27 Dixitque: “ Dimitte me, iam enim ascendit aurora ”. Respondit: “ Non dimittam te, nisi benedixeris mihi ”. 
Genesis 32 28 Ait ad eum: “ Quod nomen est tibi? ”. Respondit: “ Iacob ”. 
Genesis 32 29 At ille: “ Nequaquam, inquit, Iacob amplius appellabitur nomen tuum, sed Israel: quoniam certasti cum Deo et cum hominibus et praevaluisti! ”. 
Genesis 32 30 Interrogavit eum Iacob: “ Dic mihi, quo appellaris nomine? ”. Respondit: “ Cur quaeris nomen meum? ”. Et benedixit ei in eodem loco. 
Genesis 32 31 Vocavitque Iacob nomen loci illius Phanuel dicens: “ Vidi Deum facie ad faciem, et salva facta est anima mea ”.
Genesis 32 32 Ortusque est ei sol, cum transgrederetur Phanuel; ipse vero claudicabat propter femur. 
Genesis 32 33 Quam ob causam non comedunt filii Israel nervum, qui est in femore, usque in praesentem diem, eo quod tetigerit nervum femoris Iacob.
Genesis 33 1 Elevans autem Iacob oculos suos vidit venientem Esau et cum eo quadringentos viros; divisitque filios Liae et Rachel ambarumque famularum. 
Genesis 33 2 Et posuit utramque ancillam et liberos earum in principio, Liam vero et filios eius in secundo loco, Rachel autem et Ioseph novissimos. 
Genesis 33 3 Et ipse praegrediens adoravit pronus in terram septies, donec appropinquaret ad fratrem suum. 
Genesis 33 4 Currens itaque Esau obviam fratri suo amplexatus est eum; stringensque collum eius osculatus est eum, et fleverunt.
Genesis 33 5 Levatisque oculis, vidit mulieres et liberos earum et ait: “ Qui sunt isti tibi? ”. Respondit: “ Liberi sunt, quos donavit mihi Deus servo tuo ”. 
Genesis 33 6 Et appropinquantes ancillae et filii earum incurvati sunt. 
Genesis 33 7 Accessit quoque Lia cum liberis suis et, cum similiter adorassent, extremi Ioseph et Rachel adoraverunt.
Genesis 33 8 “ Quaenam sunt, inquit, istae turmae, quas obvias habui? ”. Respondit: “ Ut invenirem gratiam coram domino meo ”. 
Genesis 33 9 At ille: “ Habeo, ait, plurima, frater mi; sint tua tibi ”. 
Genesis 33 10 Dixit Iacob: “ Noli ita, obsecro; sed, si inveni gratiam in oculis tuis, accipe munusculum de manibus meis; sic enim vidi faciem tuam quasi viderim vultum Dei, et mihi propitius fuisti. 
Genesis 33 11 Suscipe, quaeso, benedictionem, quae allata est tibi; quia Deus misertus est mihi, et habeo omnia ”. Et, cum compelleret illum, suscepit 
Genesis 33 12 et ait: “ Gradiamur simul, eroque socius itineris tui ”. 
Genesis 33 13 Dixit Iacob: “ Nosti, domine mi, quod parvulos habeam teneros et oves et boves fetas mecum; quas si plus in ambulando fecero laborare vel una die, morientur cuncti greges. 
Genesis 33 14 Praecedat dominus meus ante servum suum; et ego sequar paulatim secundum gressum pecorum ante me et secundum gressum parvulorum, donec veniam ad dominum meum in Seir ”. 
Genesis 33 15 Respondit Esau: “ Oro te, ut de populo, qui mecum est, saltem socii remaneant viae tuae”. “ Non est, inquit, necesse; hoc uno indigeo, ut inveniam gratiam in conspectu domini mei ”.
Genesis 33 16 Reversus est itaque illo die Esau itinere suo in Seir.
Genesis 33 17 Et Iacob venit in Succoth, ubi, aedificata sibi domo et fixis tentoriis pro gregibus suis, appellavit nomen loci illius Succoth (id est Tabernacula).
Genesis 33 18 Transivitque Iacob incolumis ad urbem Sichem, quae est in terra Chanaan, cum veniret de Paddanaram; et habitavit iuxta oppidum. 
Genesis 33 19 Emitque partem agri, in qua fixerat tabernaculum suum, a filiis Hemmor patris Sichem centum argenteis. 
Genesis 33 20 Et erexit ibi altare et vocavit illud: “ Deus est Deus Israel ”.
Genesis 34 1 Egressa est autem Dina filia, quam Lia pepererat Iacob, ut videret filias regionis illius. 
Genesis 34 2 Quam cum vidisset Sichem filius Hemmor Hevaei principis terrae illius, adamavit eam et rapuit; et dormivit cum illa, vi opprimens illam. 
Genesis 34 3 Et conglutinata est anima eius cum ea, et amavit puellam et locutus est ad cor eius. 
Genesis 34 4 Dixitque ad Hemmor patrem suum: “ Accipe mihi puellam hanc coniugem ”. 
Genesis 34 5 Cum audisset Iacob quod violasset Dinam filiam suam, absentibus filiis et in pastu pecorum occupatis, siluit, donec redirent.
Genesis 34 6 Egresso autem Hemmor patre Sichem, ut loqueretur ad Iacob, 
Genesis 34 7 ecce filii Iacob veniebant de agro, auditoque, quod acciderat, contristati et irati sunt valde, eo quod foedam rem esset operatus in Israel et, violata filia Iacob, rem illicitam perpetrasset.
Genesis 34 8 Locutus est itaque Hemmor ad eos: “ Sichem filii mei adhaesit anima filiae vestrae; date eam illi uxorem, 
Genesis 34 9 et iungamus vicissim conubia: filias vestras tradite nobis et filias nostras accipite vobis. 
Genesis 34 10 Et habitate nobiscum; terra in potestate vestra est: manete, perambulate et possidete eam ”. 
Genesis 34 11 Sed et Sichem ad patrem et ad fratres eius ait: “ Inveniam gratiam coram vobis et, quaecumque statueritis, dabo. 
Genesis 34 12 Augete mihi valde dotem et munera; libens tribuam, quod petieritis. Tantum date mihi puellam hanc uxorem ”.
Genesis 34 13 Responderunt filii Iacob Sichem et Hemmor patri eius in dolo ob stuprum sororis: 
Genesis 34 14 “ Non possumus facere, quod petitis, dare sororem nostram homini incircumciso, opprobrium enim esset nobis. 
Genesis 34 15 In hoc tantum valebimus acquiescere vobis: si esse volueritis similes nostri, circumcidatur in vobis omne masculini sexus; 
Genesis 34 16 tunc dabimus et accipiemus mutuo filias nostras ac vestras et habitabimus vobiscum erimusque unus populus. 
Genesis 34 17 Si autem circumcidi nolueritis, tollemus filiam nostram et recedemus ”.
Genesis 34 18 Placuit oblatio eorum Hemmor et Sichem filio eius, 
Genesis 34 19 nec distulit adulescens quin statim, quod petebatur, expleret; amabat enim filiam Iacob valde, et ipse erat inclitus in omni domo patris sui.
Genesis 34 20 Ingressique portam urbis, Hemmor et Sichem filius eius locuti sunt ad viros civitatis suae: 
Genesis 34 21 “ Viri isti pacifici sunt erga nos; maneant in terra et perambulent eam, quae spatiosa et lata est eis; filias eorum accipiemus uxores et nostras illis dabimus. 
Genesis 34 22 Tantum in hoc valebunt viri acquiescere nobis, ut maneant nobiscum et efficiamur unus populus, si circumcidamus masculos nostros ritum gentis imitantes; 
Genesis 34 23 et pecora et substantia et armenta eorum nostra erunt. Tantum in hoc acquiescamus, et habitabunt nobiscum ”.
Genesis 34 24 Assensique sunt omnes, circumcisis cunctis maribus, qui egrediebantur e porta civitatis suae.
Genesis 34 25 Et ecce, die tertio, quando gravissimus vulnerum dolor est, arreptis duo filii Iacob Simeon et Levi fratres Dinae gladiis, ingressi sunt urbem securi; interfectisque omnibus masculis, 
Genesis 34 26 Hemmor et Sichem pariter necaverunt, tollentes Dinam de domo Sichem sororem suam. 
Genesis 34 27 Filii Iacob irruerunt super occisos, et depopulati sunt urbem in ultionem stupri. 
Genesis 34 28 Oves eorum et armenta et asinos cunctaque, quae in civitate et in agris erant, tulerunt. 
Genesis 34 29 Omnes opes eorum, parvulos quoque et uxores duxerunt captivas et diripuerunt omnia, quae in domibus erant. 
Genesis 34 30 Iacob autem dixit ad Simeon et Levi: “ Turbastis me et odiosum fecistis me Chananaeis et Pherezaeis habitatoribus terrae huius. Nos pauci sumus; illi congregati percutient me, et delebor ego et domus mea ”. 
Genesis 34 31 Responderunt: “ Numquid ut scorto abuti debuere sorore nostra? ”.
Genesis 35 1 Locutus est Deus ad Iacob: “ Surge et ascende Bethel et habita ibi; facque altare Deo, qui apparuit tibi, quando fugiebas Esau fratrem tuum ”. 
Genesis 35 2 Iacob vero, convocata omni domo sua, ait: “ Abigite deos alienos, qui in medio vestri sunt, et mundamini ac mutate vestimenta vestra. 
Genesis 35 3 Surgamus et ascendamus in Bethel, ut faciamus ibi altare Deo, qui exaudivit me in die tribulationis meae et socius fuit itineris mei ”. 
Genesis 35 4 Dederunt ergo ei omnes deos alienos, quos habebant, et inaures, quae erant in auribus eorum; at ille infodit ea subter Quercum, quae est prope urbem Sichem. 
Genesis 35 5 Cumque profecti essent, terror Dei invasit omnes per circuitum civitates, et non sunt ausi persequi filios Iacob.
Genesis 35 6 Venit igitur Iacob Luzam, quae est in terra Chanaan, id est Bethel, ipse et omnis populus cum eo. 
Genesis 35 7 Aedificavitque ibi altare et appellavit nomen loci illius Deus Bethel; ibi enim apparuit ei Deus, cum fugeret fratrem suum. 
Genesis 35 8 Eodem tempore mortua est Debora nutrix Rebeccae et sepulta est ad radices Bethel subter quercum; vocatumque est nomen loci illius Quercus fletus.
Genesis 35 9 Apparuit iterum Deus Iacob, postquam reversus est de Paddanaram, benedixitque ei 
Genesis 35 10 dicens: “ Non vocaberis ultra Iacob, sed Israel erit nomen tuum ”, et appellavit eum Israel. 
Genesis 35 11 Dixitque ei: “ Ego Deus omnipotens. Cresce et multiplicare; gens et congregatio nationum erunt ex te, reges de lumbis tuis egredientur. 
Genesis 35 12 Terramque, quam dedi Abraham et Isaac, dabo tibi; et semini tuo post te dabo terram hanc ”. 
Genesis 35 13 Et ascendit ab eo Deus.
Genesis 35 14 Ille vero erexit titulum lapideum in loco, quo locutus ei fuerat Deus, libans super eum libamina et effundens oleum 
Genesis 35 15 vocansque nomen loci illius Bethel.
Genesis 35 16 Egressi sunt de Bethel. Et adhuc spatium quoddam erat usque ad Ephratham, cum parturiret Rachel; 
Genesis 35 17 ob difficultatem partus periclitari coepit, dixitque ei obstetrix: “ Noli timere, quia et hac vice habes filium ”. 
Genesis 35 18 Egrediente autem anima et imminente iam morte, vocavit nomen filii sui Benoni (id est Filius doloris mei); pater vero appellavit eum Beniamin (id est Filius dextrae).
Genesis 35 19 Mortua est ergo Rachel et sepulta est in via, quae ducit Ephratham; haec est Bethlehem. 
Genesis 35 20 Erexitque Iacob titulum super sepulcrum eius; hic est titulus monumenti Rachel usque in praesentem diem.
Genesis 35 21 Egressus inde Israel, fixit tabernaculum trans Magdaleder (id est Turris gregis). 
Genesis 35 22 Cumque habitaret in illa regione, abiit Ruben et dormivit cum Bilha concubina patris sui; quod illum minime latuit. Erant autem filii Iacob duodecim. 
Genesis 35 23 Filii Liae: primogenitus Ruben et Simeon et Levi et Iudas et Issachar et Zabulon. 
Genesis 35 24 Filii Rachel: Ioseph et Beniamin. 
Genesis 35 25 Filii Bilhae ancillae Rachelis: Dan et Nephthali. 
Genesis 35 26 Filii Zelphae ancillae Liae: Gad et Aser. Hi sunt filii Iacob, qui nati sunt ei in Paddanaram.
Genesis 35 27 Venit Iacob ad Isaac patrem suum in Mambre Cariatharbe, id est Hebron, ubi peregrinatus est Abraham et Isaac.
Genesis 35 28 Et completi sunt dies Isaac centum octoginta annorum; 
Genesis 35 29 consumptusque aetate mortuus est et appositus est populo suo senex et plenus dierum. Et sepelierunt eum Esau et Iacob filii sui.
Genesis 36 1 Hae sunt autem generationes Esau. Ipse est Edom.
Genesis 36 2 Esau accepit uxores de filiabus Chanaan: Ada filiam Elon Hetthaei et Oolibama filiam Ana filii Sebeon Horraei; 
Genesis 36 3 Basemath quoque filiam Ismael sororem Nabaioth. 
Genesis 36 4 Peperit autem Ada Eliphaz, Basemath genuit Rahuel, 
Genesis 36 5 Oolibama genuit Iehus et Ialam et Core. Hi filii Esau, qui nati sunt ei in terra Chanaan.
Genesis 36 6 Tulit autem Esau uxores suas et filios et filias et omnes animas domus suae et pecora armenta et cuncta, quae acquisierat in terra Chanaan, et abiit in terram Seir; recessitque a fratre suo Iacob. 
Genesis 36 7 Divites enim erant valde et simul habitare non poterant; nec sustinebat eos terra peregrinationis eorum prae multitudine gregum.
Genesis 36 8 Habitavitque Esau in monte Seir. Ipse est Edom.
Genesis 36 9 Hae autem sunt generationes Esau patris Edom in monte Seir, 
Genesis 36 10 et haec nomina filiorum eius: Eliphaz filius Ada uxoris Esau, Rahuel quoque filius Basemath uxoris eius.
Genesis 36 11 Fueruntque Eliphaz filii: Theman, Omar, Sepho et Gatham et Cenez. 
Genesis 36 12 Erat autem Thamna concubina Eliphaz filii Esau, quae peperit ei Amalec. Hi sunt filii Ada uxoris Esau.
Genesis 36 13 Filii autem Rahuel: Nahath et Zara, Samma et Meza; hi filii Basemath uxoris Esau.
Genesis 36 14 Isti erant filii Oolibama filiae Ana filii Sebeon uxoris Esau, quos genuit ei: Iehus et Ialam et Core.
Genesis 36 15 Hi duces filiorum Esau. Filii Eliphaz primogeniti Esau: dux Theman, dux Omar, dux Sepho, dux Cenez, 
Genesis 36 16 dux Core, dux Gatham, dux Amalec. Hi duces Eliphaz in terra Edom; hi filii Ada.
Genesis 36 17 Hi filii Rahuel filii Esau: dux Nahath, dux Zara, dux Samma, dux Meza. Hi duces Rahuel in terra Edom; isti filii Basemath uxoris Esau.
Genesis 36 18 Hi filii Oolibama uxoris Esau: dux Iehus, dux Ialam, dux Core. Hi duces Oolibama filiae Ana uxoris Esau.
Genesis 36 19 Isti sunt filii Esau et hi duces eorum. Ipse est Edom.
Genesis 36 20 Isti sunt filii Seir Horraei habitatores terrae: Lotan et Sobal et Sebeon et Ana 
Genesis 36 21 et Dison et Eser et Disan; hi duces Horraei filii Seir in terra Edom. 
Genesis 36 22 Facti sunt autem filii Lotan: Hori et Hemam; erat autem soror Lotan Thamna. 
Genesis 36 23 Et isti filii Sobal: Alvan et Manahath et Ebal, Sepho et Onam. 
Genesis 36 24 Et hi filii Sebeon: Aia et Ana. Iste est Ana, qui invenit aquas calidas in solitudine, cum pasceret asinos Sebeon patris sui. 
Genesis 36 25 Habuitque filium Dison et filiam Oolibama. 
Genesis 36 26 Et isti filii Dison: Hemdan et Eseban et Iethran et Charran. 
Genesis 36 27 Hi filii Eser: Bilhan et Zavan et Iacan. 
Genesis 36 28 Habuit autem filios Disan: Us et Aran.
Genesis 36 29 Isti duces Horraeorum: dux Lotan, dux Sobal, dux Sebeon, dux Ana, 
Genesis 36 30 dux Dison, dux Eser, dux Disan; isti duces Horraeorum secundum tribus eorum in terra Seir.
Genesis 36 31 Reges autem, qui regnaverunt in terra Edom, antequam haberent regem filii Israel, fuerunt hi. 
Genesis 36 32 Regnavit in Edom Bela filius Beor, nomenque urbis eius Denaba. 
Genesis 36 33 Mortuus est autem Bela, et regnavit pro eo Iobab filius Zarae de Bosra. 
Genesis 36 34 Cumque mortuus esset Iobab, regnavit pro eo Husam de terra Themanorum. 
Genesis 36 35 Hoc quoque mortuo, regnavit pro eo Adad filius Badad, qui percussit Madian in regione Moab; et nomen urbis eius Avith. 
Genesis 36 36 Cumque mortuus esset Adad, regnavit pro eo Semla de Masreca. 
Genesis 36 37 Hoc quoque mortuo, regnavit pro eo Saul de Rohoboth iuxta fluvium. 
Genesis 36 38 Cumque et hic obiisset, successit in regnum Baalhanan filius Achobor. 
Genesis 36 39 Isto quoque mortuo, regnavit pro eo Adad, nomenque urbis eius Phau; et appellabatur uxor eius Meetabel filia Matred filiae Mezaab.
Genesis 36 40 Haec ergo nomina ducum Esau in cognationibus et locis et vocabulis suis: dux Thamna, dux Alva, dux Ietheth, 
Genesis 36 41 dux Oolibama, dux Ela, dux Phinon, 
Genesis 36 42 dux Cenez, dux Theman, dux Mabsar, 
Genesis 36 43 dux Magdiel, dux Iram. Hi duces Edom habitantes in terra imperii sui. Ipse est Esau pater Idumaeorum.
Genesis 37 1 Habitavit autem Iacob in terra Chanaan, in qua pere grinatus est pater suus. 
Genesis 37 2 Hae sunt generationes Iacob. Ioseph, cum decem et scptem esset annorum, pascebat gregem cum fratribus suis adhuc puer; et erat cum filiis Bilhae et Zelphae uxorum patris sui; detulitque patri malam eorum famam. 
Genesis 37 3 Israel autem diligebat Ioseph super omnes filios suos, eo quod in senectute genuisset eum; fecitque ei tunicam talarem. 
Genesis 37 4 Videntes autem fratres eius quod a patre plus cunctis filiis amaretur, oderant eum nec poterant ei quidquam pacifice loqui.
Genesis 37 5 Accidit quoque ut visum somnium referret fratribus suis; quae causa maioris odii seminarium fuit. 
Genesis 37 6 Dixitque ad eos: “ Audite somnium meum, quod vidi. 
Genesis 37 7 Putabam ligare nos manipulos in agro, et quasi consurgere manipulum meum et stare, vestrosque manipulos circumstantes adorare manipulum meum ”. 
Genesis 37 8 Responderunt fratres eius: “ Numquid rex noster eris? Aut subiciemur dicioni tuae? ”. Haec ergo causa somniorum atque sermonum, invidiae et odii fomitem ministravit.
Genesis 37 9 Aliud quoque vidit somnium, quod narrans fratribus ait: “ Vidi per somnium quasi solem et lunam et stellas undecim adorare me ”. 
Genesis 37 10 Quod cum patri suo et fratribus retulisset, increpavit eum pater suus et dixit: “ Quid sibi vult hoc somnium, quod vidisti? Num ego et mater tua et fratres tui adorabimus te proni in terram? ”. 
Genesis 37 11 Invidebant igitur ei fratres sui; pater vero rem tacitus considerabat.
Genesis 37 12 Cumque fratres illius in pascendis gregibus patris morarentur in Sichem, 
Genesis 37 13 dixit Israel ad Ioseph: “ Fratres tui pascunt oves in Sichimis; veni, mittam te ad eos ”. Quo respondente: 
Genesis 37 14 “ Praesto sum ”, ait ei: “ Vade et vide, si cuncta prospera sint erga fratres tuos et pecora, et renuntia mihi quid agatur ”. Missus de valle Hebron venit in Sichem; 
Genesis 37 15 invenitque eum vir errantem in agro et interrogavit quid quaereret. 
Genesis 37 16 At ille respondit: “ Fratres meos quaero; indica mihi, ubi pascant greges ”. 
Genesis 37 17 Dixitque ei vir: “ Recesserunt de loco isto; audivi autem eos dicentes: "Eamus in Dothain" ”. Perrexit ergo Ioseph post fratres suos et invenit eos in Dothain.
Genesis 37 18 Qui cum vidissent eum procul, antequam accederet ad eos, cogitaverunt illum occidere. 
Genesis 37 19 Et mutuo loquebantur: “ Ecce somniator venit; 
Genesis 37 20 venite, occidamus eum et mittamus in unam cisternarum dicemusque: Fera pessima devoravit eum. Et tunc apparebit quid illi prosint somnia sua ”.
Genesis 37 21 Audiens autem hoc Ruben nitebatur liberare eum de manibus eorum et dixit: 
Genesis 37 22 “ Non interficiamus animam eius ”. Et dixit ad eos: “ Non effundatis sanguinem; sed proicite eum in cisternam hanc, quae est in solitudine, manusque vestras servate innoxias ”. Hoc autem dicebat volens eripere eum de manibus eorum et reddere patri suo. 
Genesis 37 23 Confestim igitur, ut pervenit ad fratres suos, nudaverunt eum tunica talari 
Genesis 37 24 miseruntque eum in cisternam, quae non habebat aquam.
Genesis 37 25 Et sederunt, ut comederent panem. Attollentes autem oculos viderunt Ismaelitas viatorcs venire de Galaad et camelos eorum portantes tragacanthum et masticem et ladanum in Aegyptum. 
Genesis 37 26 Dixit ergo Iudas fratribus suis: “ Quid nobis prodest, si occiderimus fratrem nostrum et celaverimus sanguinem ipsius? 
Genesis 37 27 Melius est ut vendatur Ismaelitis, et manus nostrae non polluantur; frater enim et caro nostra est ”. Acquieverunt fratres sermonibus illius. 
Genesis 37 28 Et praetereuntibus Madianitis negotiatoribus, extrahentes Ioseph de cisterna, vendiderunt eum Ismaelitis viginti argenteis. Qui duxerunt eum in Aegyptum.
Genesis 37 29 Reversusque Ruben ad cisternam non invenit puerum 
Genesis 37 30 et, scissis vestibus, pergens ad fratres suos ait: “ Puer non comparet, et ego quo ibo? ”. 
Genesis 37 31 Tulerunt autem tunicam eius et in sanguinem haedi, quem occiderant, tinxerunt 
Genesis 37 32 mittentes, qui ferrent ad patrem et dicerent: “Hanc invenimus; vide, utrum tunica talaris filii tui sit an non? ”.
Genesis 37 33 Quam cum agnovisset pater, ait: “ Tunica filii mei est; fera pessima comedit eum, bestia devoravit Ioseph ”. 
Genesis 37 34 Scissisque vestibus, indutus est cilicio lugens filium suum multo tempore. 
Genesis 37 35 Congregatis autem cunctis liberis eius, ut lenirent dolorem patris, noluit consolationem accipere et ait: “ Descendam ad filium meum lugens in infernum ”. Et flevit super eo pater eius.
Genesis 37 36 Madianitae autem vendiderunt Ioseph in Aegypto Putiphari eunucho pharaonis, magistro satellitum.
Genesis 38 1 Eo tempore descendens Iudas a fratribus suis divertit ad virum Odollamitem nomine Hiram. 
Genesis 38 2 Viditque ibi filiam hominis Chananaei vocabulo Sue et, accepta uxore, ingressus est ad eam. 
Genesis 38 3 Quae concepit et peperit filium vocavitque nomen eius Her. 
Genesis 38 4 Rursumque concepto fetu, natum filium nominavit Onan. 
Genesis 38 5 Tertium quoque peperit, quem appellavit Sela. Ipsa autem erat in Chasib, quando peperit illum.
Genesis 38 6 Dedit autem Iudas uxorem primogenito suo Her nomine Thamar. 
Genesis 38 7 Fuit quoque Her primogenitus Iudae nequam in conspectu Domini, et ab eo occisus est. 
Genesis 38 8 Dixit ergo Iudas ad Onan: “ Ingredere ad uxorem fratris tui et sociare illi, ut suscites semen fratri tuo ”. 
Genesis 38 9 Ille, sciens non sibi nasci hunc filium, introiens ad uxorem fratris sui semen fundebat in terram, ne proles fratris nomine nasceretur. 
Genesis 38 10 Et idcirco occidit et eum Dominus, quod rem detestabilem fecerat. 
Genesis 38 11 Quam ob rem dixit Iudas Thamar nurui suae: “ Esto vidua in domo patris tui, donec crescat Sela filius meus ”. Timebat, enim, ne et ipse moreretur sicut fratres eius. Quae abiit et habitavit in domo patris sui.
Genesis 38 12 Evolutis autem multis diebus, mortua est filia Sue uxor Iudae. Qui, post luctum consolatione suscepta, ascendebat ad tonsores ovium suarum ipse et Hiras amicus suus Odollamites in Thamnam. 
Genesis 38 13 Nuntiatumque est Thamar quod socer illius ascenderet in Thamnam ad tondendas oves. 
Genesis 38 14 Quae, depositis viduitatis vestibus, cooperuit se velo et, mutato habitu, sedit in porta Enaim in via, quae ducit Thamnam; eo quod crevisset Sela, et non eum accepisset maritum. 
Genesis 38 15 Quam cum vidisset Iudas, suspicatus est esse meretricem; operuerat enim vultum suum. 
Genesis 38 16 Declinansque ad eam in via ait: “ Veni, coeam tecum ”; nesciebat enim quod nurus sua esset. Qua respondente: “ Quid mihi dabis, ut fruaris concubitu meo? ”, 
Genesis 38 17 dixit: “ Mittam tibi haedum de gregibus ”. Rursum illa dicente: “ Si dederis mihi arrabonem, donec mittas illum ”, 
Genesis 38 18 ait Iudas: “ Quid vis tibi pro arrabone dari? ”. Respondit: “ Sigillum tuum et funiculum et baculum, quem manu tenes ”. Et dedit ei. In coitu cum eo mulier concepit 
Genesis 38 19 et surgens abiit; depositoque velo, induta est viduitatis vestibus.
Genesis 38 20 Misit autem Iudas haedum per amicum suum Odollamitem, ut reciperet pignus, quod dederat mulieri. Qui cum non invenisset eam, 
Genesis 38 21 interrogavit homines loci illius: “ Ubi est meretrix, quae sedebat in Enaim in via? ”. Respondentibus cunctis: “ Non fuit in loco isto meretrix ”, 
Genesis 38 22 reversus est ad Iudam et dixit ei: “ Non inveni eam; sed et homines loci illius dixerunt mihi numquam ibi sedisse scortum ”. 
Genesis 38 23 Ait Iudas: “ Habeat sibi; ne simus in ludibrium. Ego misi haedum, quem promiseram, et tu non invenisti eam ”.
Genesis 38 24 Ecce autem post tres menses nuntiaverunt Iudae dicentes: “ Fornicata est Thamar nurus tua et gravida est ex fornicatione ”. Dixitque Iudas: “ Producite eam, ut comburatur ”. 
Genesis 38 25 Quae cum educeretur ad poenam, misit ad socerum suum dicens: “ De viro, cuius haec sunt, concepi; cognosce cuius sit sigillum et funiculus et baculus ”. 
Genesis 38 26 Qui, agnitis pignoribus, ait: “ Iustior me est, quia non tradidi eam Sela filio meo ”. Attamen ultra non cognovit illam.
Genesis 38 27 Instante autem partu, apparuerunt gemini in utero; atque in ipsa effusione infantium unus protulit manum, in qua obstetrix ligavit coccinum dicens: 
Genesis 38 28 “ Iste egressus est prior ”. 
Genesis 38 29 Illo vero retrahente manum, egressus est frater eius; dixitque mulier: “ Qualem rupisti tibi rupturam? ”. Et ob hanc causam vocatum est nomen eius Phares (id est Ruptura). 
Genesis 38 30 Postea egressus est frater eius, in cuius manu erat coccinum; qui appellatus est Zara (id est Ortus solis).
Genesis 39 1 Igitur Ioseph ductus est in Aegyptum; emitque eum Pu tiphar eunuchus pharaonis, princeps satellitum, vir Aegyptius, de manu Ismaelitarum, a quibus perductus erat. 
Genesis 39 2 Fuitque Dominus cum eo, et erat vir in cunctis prospere agens habitabatque in domo domini sui. 
Genesis 39 3 Qui optime noverat esse Dominum cum eo et omnia, quae gereret, ab eo dirigi in manu illius. 
Genesis 39 4 Invenitque loseph gratiam coram domino suo et ministrabat ei. Et factum est, postquam praeposuit eum domui suae et omnia, quae possidebat, tradidit in manum eius, 
Genesis 39 5 benedixit Dominus domui Aegyptii propter Ioseph, et benedictio Domini erat in omni possessione eius tam in aedibus quam in agris. 
Genesis 39 6 Et reliquit omnia, quae possidebat, in manu Ioseph nec cum eo quidquam aliud noverat nisi panem, quo vescebatur. Erat autem Ioseph pulchra facie et decorus aspectu.
Genesis 39 7 Post haec ergo iniecit uxor domini eius oculos suos in Ioseph et ait: “ Dormi mecum ”. 
Genesis 39 8 Qui nequaquam acquiescens dixit ad eam: “ Ecce dominus meus, omnibus mihi traditis, non curat de ulla re in domo sua, 
Genesis 39 9 nec quisquam maior est in domo hac quam ego, et nihil mihi subtraxit praeter te, quae uxor eius es. Quomodo ergo possum malum hoc magnum facere et peccare in Deum? ”. 
Genesis 39 10 Huiuscemodi verbis per singulos dies et mulier molesta erat adulescenti, et ille recusabat stuprum.
Genesis 39 11 Accidit autem quadam die, ut intraret Ioseph domum et opus suum absque arbitris faceret; 
Genesis 39 12 illa, apprehensa lacinia vestimenti eius, dixit: “ Dormi mecum ”. Qui, relicto in manu illius pallio, fugit et egressus est foras. 
Genesis 39 13 Cumque vidisset illum mulier vestem reliquisse in manibus suis et fugisse foras, 
Genesis 39 14 vocavit homines domus suae et ait ad eos: “ En introduxit virum Hebraeum, ut illuderet nobis; ingressus est ad me, ut coiret mecum. Cumque ego succlamassem, 
Genesis 39 15 et audisset vocem meam, reliquit pallium, quod tenebam, et fugit foras ”. 
Genesis 39 16 Retentum pallium ostendit marito revertenti domum 
Genesis 39 17 et secundum verba haec locuta est: “ Ingressus est ad me servus Hebraeus, quem adduxisti, ut illuderet mihi; 
Genesis 39 18 cumque audisset me clamare, reliquit pallium, quod tenebam, et fugit foras ”.
Genesis 39 19 Dominus, auditis his verbis coniugis, iratus est valde; 
Genesis 39 20 tradiditque Ioseph in carcerem, ubi vincti regis custodiebantur. Et erat ibi clausus.
Genesis 39 21 Fuit autem Dominus cum Ioseph et misertus illius dedit ei gratiam in conspectu principis carceris. 
Genesis 39 22 Qui tradidit in manu Ioseph universos vinctos, qui in custodia tenebantur, et, quidquid ibi faciendum erat, ipse faciebat, 
Genesis 39 23 nec princeps carceris spectabat quidquid in manu eius erat: Dominus enim erat cum illo et omnia opera eius dirigebat.
Genesis 40 1 His ita gestis, accidit ut peccarent pincerna regis Aegypti et pistor domino suo. 
Genesis 40 2 Iratusque pharao contra duos eunuchos, praepositum pincernarum et praepositum pistorum, 
Genesis 40 3 misit eos in carcerem principis satellitum, in quo erat vinctus et Ioseph. 
Genesis 40 4 Et princeps satellitum tradidit eos Ioseph, qui ministrabat eis. Aliquantulum temporis illi in custodia tenebantur.
Genesis 40 5 Videruntque ambo somnium nocte una iuxta interpretationem congruam sibi. 
Genesis 40 6 Ad quos cum introisset Ioseph mane et vidisset eos tristes, 
Genesis 40 7 sciscitatus est eos dicens: “ Cur tristior est hodie solito facies vestra? ”. 
Genesis 40 8 Qui responderunt: “ Somnium vidimus, et non est qui interpretetur nobis ”. Dixitque ad eos Ioseph: “ Numquid non Dei est interpretatio? Referte mihi quid videritis ”.
Genesis 40 9 Narravit praepositus pincernarum somnium suum: “ Videbam coram me vitem, 
Genesis 40 10 in qua erant tres propagines, crescere paulatim in gemmas et post flores uvas maturescere; 
Genesis 40 11 calicemque pharaonis in manu mea. Tuli ergo uvas et expressi in calicem, quem tenebam, et tradidi poculum pharaoni ”. 
Genesis 40 12 Respondit Ioseph: “ Haec est interpretatio somnii: tres propagines, tres adhuc dies sunt, 
Genesis 40 13 post quos elevabit pharao caput tuum et restituet te in gradum pristinum; dabisque ei calicem iuxta officium tuum, sicut facere ante consueveras. 
Genesis 40 14 Tantum memento mei, cum tibi bene fuerit, et facias mecum misericordiam, ut suggeras pharaoni, ut educat me de isto carcere; 
Genesis 40 15 quia furto sublatus sum de terra Hebraeorum et hic innocens in lacum missus sum ”.
Genesis 40 16 Videns pistorum magister quod somnium in bonum dissolvisset, ait: “ Et ego vidi somnium, quod tria canistra farinae haberem super caput meum; 
Genesis 40 17 et in uno canistro, quod erat excelsius, portare me ex omnibus cibis pharaonis, qui fiunt arte pistoria, avesque comedere eos ”. 
Genesis 40 18 Respondit Ioseph: “ Haec est interpretatio somnii: tria canistra, tres adhuc dies sunt, 
Genesis 40 19 post quos auferet pharao caput tuum ac suspendet te in patibulo, et comedent volucres carnes tuas ”.
Genesis 40 20 Exinde dies tertius natalicius pharaonis erat; qui faciens grande convivium pueris suis elevavit caput magistri pincernarum et caput pistorum principis in medio puerorum suorum; 
Genesis 40 21 restituitque alterum in locum suum, ut porrigeret ei poculum, 
Genesis 40 22 alterum suspendit in patibulo, sicut interpretatus erat eis Ioseph.
Genesis 40 23 Attamen praepositus pincernarum non est recordatus Ioseph, sed oblitus est interpretis sui.
Genesis 41 1 Post duos annos vidit pharao somnium. Putabat se stare super fluvium, 
Genesis 41 2 de quo ascendebant septem boves pulchrae et crassae et pascebantur in locis palustribus. 
Genesis 41 3 Aliae quoque septem emergebant post illas de flumine foedae confectaeque macie et stabant in ipsa amnis ripa; 
Genesis 41 4 devoraveruntque septem boves pulchras et crassas. Expergefactus pharao 
Genesis 41 5 rursum dormivit et vidit alterum somnium. Septem spicae pullulabant in culmo uno plenae atque formosae. 
Genesis 41 6 Aliae quoque totidem spicae tenues et percussae vento urente oriebantur 
Genesis 41 7 devorantes omnem priorum pulchritudinem. Evigilavit pharao, et ecce erat somnium!
Genesis 41 8 Et, facto mane, pavore perterritus misit ad omnes coniectores Aegypti cunctosque sapientes suos; et accersitis narravit somnium, nec erat qui interpretaretur. 
Genesis 41 9 Tunc demum reminiscens pincernarum magister ait: “ Confiteor peccatum meum. 
Genesis 41 10 Iratus rex servis suis me et magistrum pistorum retrudi iussit in carcerem principis satellitum, 
Genesis 41 11 ubi una nocte uterque vidimus somnium praesagum futurorum. 
Genesis 41 12 Erat ibi puer Hebraeus eiusdem ducis satellitum famulus, cui narrantes somnia 
Genesis 41 13 audivimus quidquid postea rei probavit eventus. Ego enim redditus sum officio meo, et ille suspensus est in patibulo ”.
Genesis 41 14 Protinus ad regis imperium eductum de carcere Ioseph totonderunt ac, veste mutata, obtulerunt ei. 
Genesis 41 15 Cui ille ait: “ Vidi somnia, nec est qui edisserat; quae audivi te sapientissime conicere ”. 
Genesis 41 16 Respondit Ioseph: “ Absque me Deus respondebit prospera pharaoni! ”.
Genesis 41 17 Narravit ergo pharao, quod viderat: “ Putabam me stare super ripam fluminis 
Genesis 41 18 et septem boves de amne conscendere pulchras nimis et obesis carnibus, quae in pastu paludis virecta carpebant. 
Genesis 41 19 Et ecce has sequebantur aliae septem boves in tantum deformes et macilentae, ut numquam tales in terra Aegypti viderim; 
Genesis 41 20 quae, devoratis et consumptis prioribus, 
Genesis 41 21 nullum saturitatis dedere vestigium; sed simili macie et squalore torpebant. Evigilans, rursus sopore depressus, 
Genesis 41 22 vidi somnium: Septem spicae pullulabant in culmo uno plenae atque pulcherrimae. 
Genesis 41 23 Aliae quoque septem tenues et percussae vento urente oriebantur e stipula; 
Genesis 41 24 quae priorum pulchritudinem devoraverunt. Narravi coniectoribus somnium, et nemo est qui edisserat ”.
Genesis 41 25 Respondit Ioseph: “ Somnium regis unum est: quae facturus est, Deus ostendit pharaoni. 
Genesis 41 26 Septem boves pulchrae et septem spicae plenae septem ubertatis anni sunt; eandemque vim somnii comprehendunt. 
Genesis 41 27 Septem quoque boves tenues atque macilentae, quae ascenderunt post eas, et septem spicae tenues et vento urente percussae septem anni sunt venturae famis, 
Genesis 41 28 qui hoc ordine complebuntur: 
Genesis 41 29 ecce septem anni venient fertilitatis magnae in universa terra Aegypti; 
Genesis 41 30 quos sequentur septem anni alii tantae sterilitatis, ut oblivioni tradatur cuncta retro abundantia. Consumptura est enim fames omnem terram, 
Genesis 41 31 et ubertatis magnitudinem perditura est inopiae magnitudo. 
Genesis 41 32 Quod autem vidisti secundo ad eandem rem pertinens somnium, firmitatis indicium est, eo quod fiat sermo Dei et velocius a Deo impleatur.
Genesis 41 33 Nunc ergo provideat rex virum intellegentem et sapientem et praeficiat eum terrae Aegypti 
Genesis 41 34 constituatque praepositos per cunctas regiones et quintam partem fructuum per septem annos fertilitatis, 
Genesis 41 35 qui iam nunc futuri sunt, congreget in horrea; et omne frumentum sub pharaonis potestate condatur serveturque in urbibus; 
Genesis 41 36 et paretur futurae septem annorum fami, quae pressura est Aegyptum, et non consumetur terra inopia ”.
Genesis 41 37 Placuit pharaoni consilium et cunctis ministris eius. 
Genesis 41 38 Locutusque est ad eos: “ Num invenire poterimus talem virum, qui spiritu Dei plenus sit? ”. 
Genesis 41 39 Dixit ergo ad Ioseph: “ Quia ostendit tibi Deus omnia, quae locutus es, numquid sapientiorem et consimilem tui invenire potero? 
Genesis 41 40 Tu eris super domum meam, et ad tui oris imperium cunctus populus meus oboediet; uno tantum regni solio te praecedam ”. 
Genesis 41 41 Dixitque rursus pharao ad Ioseph: “ Ecce, constitui te super universam terram Aegypti ”.
Genesis 41 42 Tulitque anulum de manu sua et dedit eum in manu eius; vestivitque eum stola byssina et collo torquem auream circumposuit. 
Genesis 41 43 Fecitque eum ascendere super currum suum secundum, clamante praecone: “ Abrech! ”, ut omnes coram eo genuflecterent et praepositum esse scirent universae terrae Aegypti.
Genesis 41 44 Dixit quoque rex ad Ioseph: “ Ego sum pharao; absque tuo imperio non movebit quisquam manum aut pedem in omni terra Aegypti ”. 
Genesis 41 45 Vertitque nomen eius et vocavit eum lingua Aegyptiaca Saphaneth Phanec (quod interpretatur Salvator mundi) deditque illi uxorem Aseneth filiam Putiphare sacerdotis Heliopoleos. Egressus est itaque Ioseph ad terram Aegypti 
Genesis 41 46 triginta autem annorum erat quando stetit in conspectu regis pharaonis  et circuivit omnes regiones Aegypti.
Genesis 41 47 Venitque fertilitas septem annorum, et segetes congregavit in horrea Aegypti 
Genesis 41 48 condens in singulis urbibus frumentum camporum in circuitu. 
Genesis 41 49 Tantaque fuit abundantia tritici, ut arenae maris coaequaretur, et copia mensuram excederet.
Genesis 41 50 Nati sunt autem Ioseph filii duo, antequam veniret fames, quos ei peperit Aseneth filia Putiphare sacerdotis Heliopoleos. 
Genesis 41 51 Vocavitque nomen primogeniti Manasses dicens: “ Oblivisci me fecit Deus omnium laborum meorum et domus patris mei ”. 
Genesis 41 52 Nomen quoque secundi appellavit Ephraim dicens: “ Crescere me fecit Deus in terra paupertatis meae ”.
Genesis 41 53 Igitur, transactis septem annis ubertatis, qui fuerant in Aegypto, 
Genesis 41 54 coeperunt venire septem anni inopiae, quos praedixerat Ioseph, et in universo orbe fames praevaluit; in cuncta autem terra Aegypti erat panis. 
Genesis 41 55 Qua esuriente, clamavit populus ad pharaonem alimenta petens. Quibus ille respondit: “ Ite ad Ioseph et, quidquid vobis dixerit, facite ”. 
Genesis 41 56 Et invaluit fames in omni terra Aegypti; aperuitque Ioseph universa horrea et vendebat Aegyptiis; nam et illos oppresserat fames. 
Genesis 41 57 Omnesque provinciae veniebant in Aegyptum, ut emerent escas apud Ioseph, quia inopia invaluerat in universa terra.
Genesis 42 1 Audiens autem Iacob quod alimenta venderentur in Ae gypto, dixit filiis suis: “ Quare aspicitis vos invicem? 
Genesis 42 2 Audivi quod triticum venumdetur in Aegypto; descendite et emite nobis necessaria, ut possimus vivere et non consumamur inopia ”.
Genesis 42 3 Descenderunt igitur fratres Ioseph decem, ut emerent frumenta in Aegypto, 
Genesis 42 4 Beniamin fratre Ioseph domi retento a Iacob, qui dixerat fratribus eius: “ Ne forte in itinere quidquam patiatur mali ”. 
Genesis 42 5 Et ingressi sunt filii Israel terram Aegypti cum aliis, qui pergebant ad emendum. Erat autem fames in terra Chanaan.
Genesis 42 6 Et Ioseph erat princeps in terra Aegypti, atque ad eius nutum frumenta populis vendebantur. Cumque venissent et adorassent eum fratres sui proni in terram, 
Genesis 42 7 et agnovisset eos, quasi ad alienos durius loquebatur interrogans eos: “ Unde venistis? ”. Qui responderunt: “ De terra Chanaan, ut emamus victui necessaria ”.
Genesis 42 8 Et tamen fratres ipse cognoscens non est cognitus ab eis. 
Genesis 42 9 Recordatusque somniorum, quae aliquando viderat, ait ad eos: “ Exploratores estis; ut videatis infirmiora terrae, venistis! ”. 
Genesis 42 10 Qui dixerunt: “ Non est ita, domine; sed servi tui venerunt, ut emerent cibos. 
Genesis 42 11 Omnes filii unius viri sumus; sinceri sumus, nec quidquam famuli tui machinantur mali ”. 
Genesis 42 12 Quibus ille respondit: “ Aliter est; immunita terrae huius considerare venistis! ”. 
Genesis 42 13 At illi: “ Duodecim, inquiunt, servi tui fratres sumus filii viri unius in terra Chanaan; minimus cum patre nostro est, alius non est super ”.
Genesis 42 14 “ Hoc est, ait, quod locutus sum: exploratores estis! 
Genesis 42 15 Iam nunc experimentum vestri capiam: per salutem pharaonis, non egrediemini hinc, donec veniat frater vester minimus! 
Genesis 42 16 Mittite ex vobis unum, et adducat eum; vos autem eritis in vinculis, donec probentur, quae dixistis, utrum vera an falsa sint. Alioquin, per salutem pharaonis, exploratores estis! ”. 
Genesis 42 17 Tradidit ergo illos custodiae tribus diebus.
Genesis 42 18 Die autem tertio eductis de carcere, ait: “ Facite, quae dixi, et vivetis; Deum enim timeo. 
Genesis 42 19 Si sinceri estis, frater vester unus ligetur in carcere; vos autem abite et ferte frumenta, quae emistis, in domos vestras, 
Genesis 42 20 et fratrem vestrum minimum ad me adducite, ut possim vestros probare sermones, et non moriamini ”. Fecerunt, ut dixerat, 
Genesis 42 21 et locuti sunt ad invicem: “ Merito haec patimur, quia peccavimus in fratrem nostrum videntes angustiam animae illius, cum deprecaretur nos, et non audivimus. Idcirco venit super nos ista tribulatio ”. 
Genesis 42 22 Et Ruben ait: “ Numquid non dixi vobis: Nolite peccare in puerum? Et non audistis me. En sanguis eius exquiritur ”.
Genesis 42 23 Nesciebant autem quod intellegeret Ioseph, eo quod per interpretem loquebatur ad eos. 
Genesis 42 24 Avertitque se parumper et flevit; et reversus locutus est ad eos. 
Genesis 42 25 Tollensque Simeon et ligans, illis praesentibus, iussit ministris, ut implerent eorum saccos tritico et reponerent pecunias singulorum in sacculis suis, datis supra cibariis in viam. Qui fecerunt ita.
Genesis 42 26 At illi portantes frumenta in asinis suis profecti sunt. 
Genesis 42 27 Apertoque unus sacco, ut daret iumento pabulum in deversorio, contemplatus pecuniam in ore sacculi 
Genesis 42 28 dixit fratribus suis: “ Reddita est mihi pecunia: en habetur in sacco! ”. Et obstupefacti turbatique mutuo dixerunt: “ Quidnam est hoc, quod fecit nobis Deus? ”.
Genesis 42 29 Veneruntque ad Iacob patrem suum in terram Chanaan; et narraverunt ei omnia, quae accidissent sibi, dicentes: 
Genesis 42 30 “ Locutus est nobis dominus terrae dure et putavit nos exploratores esse provinciae ”. 
Genesis 42 31 Cui respondimus: “ Sinceri sumus, nec ullas molimur insidias; 
Genesis 42 32 duodecim fratres uno patre geniti sumus, unus non est super, minimus cum patre nostro est in terra Chanaan. 
Genesis 42 33 Et dixit nobis vir, dominus terrae: "Sic probabo quod sinceri sitis: fratrem vestrum unum dimittite apud me et cibaria domibus vestris necessaria sumite et abite; 
Genesis 42 34 fratremque vestrum minimum adducite ad me, ut sciam quod non sitis exploratores et istum, qui tenetur in vinculis, recipere possitis ac deinceps peragrandi terram habeatis licentiam" ”.
Genesis 42 35 His dictis, cum frumenta effunderent, singuli reppererunt in ore saccorum ligatas pecunias; exterritisque simul omnibus, 
Genesis 42 36 dixit pater Iacob: “ Absque liberis me esse fecistis: Ioseph non est super, Simeon tenetur in vinculis, et Beniamin auferetis. In me haec omnia mala reciderunt ”. 
Genesis 42 37 Cui respondit Ruben: “ Duos filios meos interfice, si non reduxero illum tibi; trade illum in manu mea, et ego eum tibi restituam ”. 
Genesis 42 38 At ille: “ Non descendet, inquit, filius meus vobiscum. Frater mortuus est, et ipse solus remansit; si quid ei adversi acciderit in via, deducetis canos meos cum dolore ad inferos ”.
Genesis 43 1 Interim fames omnem terram vehementer premebat; 
Genesis 43 2 consumptisque cibis, quos ex Aegypto detulerant, dixit Iacob ad filios suos: “ Revertimini et emite nobis pauxillum escarum ”. 
Genesis 43 3 Respondit Iudas: “ Denuntiavit nobis vir ille sub attestatione iurisiurandi dicens: "Non videbitis faciem meam, nisi fratrem vestrum minimum adduxeritis vobiscum". 
Genesis 43 4 Si ergo vis eum mittere nobiscum, pergemus pariter et ememus tibi necessaria; 
Genesis 43 5 sin autem non vis, non ibimus. Vir enim, ut saepe diximus, denuntiavit nobis dicens: "Non videbitis faciem meam absque fratre vestro minimo" ”.
Genesis 43 6 Dixit eis Israel: “ Cur in meam hoc fecistis miseriam, ut indicaretis ei et alium habere vos fratrem? ”. 
Genesis 43 7 At illi responderunt: “ Interrogavit nos homo per ordinem nostram progeniem: si pater viveret, si haberemus fratrem; et nos respondimus ei consequenter iuxta id, quod fuerat sciscitatus. Numquid scire poteramus quod dicturus esset: "Adducite fratrem vestrum vobiscum?" ”.
Genesis 43 8 Iudas quoque dixit patri suo Israel: “ Mitte puerum mecum, ut proficiscamur et possimus vivere, ne moriamur nos et tu et parvuli nostri. 
Genesis 43 9 Ego spondeo pro puero; de manu mea require illum. Nisi reduxero et reddidero eum tibi, ero peccati reus in te omni tempore. 
Genesis 43 10 Si non intercessisset dilatio, iam vice altera venissemus ”.
Genesis 43 11 Igitur Israel pater eorum dixit ad eos: “ Si sic necesse est, facite, quod vultis; sumite de optimis terrae fructibus in vasis vestris et deferte viro munera: modicum resinae et mellis et tragacanthum et ladanum, pistacias terebinthi et amygdalas. 
Genesis 43 12 Pecuniam quoque duplicem ferte vobiscum et illam, quam invenistis in sacculis, reportate, ne forte errore factum sit; 
Genesis 43 13 sed et fratrem vestrum tollite et ite ad virum. 
Genesis 43 14 Deus autem meus omnipotens faciat vobis eum placabilem, et remittat vobiscum fratrem vestrum, quem tenet, et hunc Beniamin. Ego autem quasi orbatus absque liberis ero ”.
Genesis 43 15 Tulerunt ergo viri munera et pecuniam duplicem et Beniamin descenderuntque in Aegyptum; et steterunt coram Ioseph. 
Genesis 43 16 Quos cum ille vidisset et Beniamin simul, praecepit dispensatori domus suae dicens: “ Introduc viros domum et occide victimas et instrue convivium, quoniam mecum sunt comesturi meridie ”. 
Genesis 43 17 Fecit ille, quod sibi fuerat imperatum, et introduxit viros in domum Ioseph.
Genesis 43 18 Ibique exterriti dixerunt mutuo: “ Propter pecuniam, quam rettulimus prius in saccis nostris, introducti sumus, ut irruant in nos et violenter subiciant servituti et nos et asinos nostros ”. 
Genesis 43 19 Quam ob rem in ipsis foribus accedentes ad dispensatorem domus 
Genesis 43 20 locuti sunt: “ Oramus, domine, ut audias nos. Iam ante descendimus, ut emeremus escas; 
Genesis 43 21 quibus emptis, cum venissemus ad deversorium, aperuimus saccos nostros et invenimus pecuniam in ore saccorum; quam nunc eodem pondere reportavimus. 
Genesis 43 22 Sed et aliud attulimus argentum, ut emamus, quae nobis necessaria sunt. Non est in nostra conscientia, quis posuerit argentum in marsupiis nostris ”.
Genesis 43 23 At ille respondit: “ Pax vobiscum, nolite timere. Deus vester et Deus patris vestri dedit vobis thesauros in saccis vestris; nam pecuniam, quam dedistis mihi, probatam ego habeo ”. Eduxitque ad eos Simeon. 
Genesis 43 24 Et introductis domum attulit aquam, et laverunt pedes suos; deditque pabulum asinis eorum. 
Genesis 43 25 Illi vero parabant munera, donec ingrederetur Ioseph meridie; audierant enim quod ibi comesturi essent panem.
Genesis 43 26 Igitur ingressus est Ioseph domum suam, obtuleruntque ei munera tenentes in manibus suis; et adoraverunt proni in terram. 
Genesis 43 27 At ille, clementer resalutatis eis, interrogavit eos dicens: “ Salvusne est pater vester senex, de quo dixeratis mihi? Adhuc vivit? ”. 
Genesis 43 28 Qui responderunt: “ Sospes est servus tuus pater noster, adhuc vivit ”. Et incurvati adoraverunt eum.
Genesis 43 29 Attollens autem Ioseph oculos vidit Beniamin fratrem suum uterinum et ait: “ Iste est frater vester parvulus, de quo dixeratis mihi? ”. Et rursum: “ Deus, inquit, misereatur tui, fili mi ”. 
Genesis 43 30 Festinavitque, quia commota fuerant viscera eius super fratre suo, et erumpebant lacrimae; et introiens cubiculum flevit.
Genesis 43 31 Rursumque, lota facie, egressus continuit se et ait: “ Ponite panes ”. 
Genesis 43 32 Quibus appositis, seorsum Ioseph et seorsum fratribus, Aegyptiis quoque, qui vescebantur simul, seorsum  illicitum est enim Aegyptiis comedere cum Hebraeis, et profanum putant huiuscemodi convivium 
Genesis 43 33 sederunt coram eo, primogenitus iuxta primogenita sua et minimus iuxta aetatem suam. Et mirabantur nimis, 
Genesis 43 34 sumptis partibus, quas ab eo acceperant; maiorque pars venit Beniamin, ita ut quinque partibus excederet. Biberuntque et inebriati sunt cum eo.
Genesis 44 1 Praecepit autem Ioseph dispensatori domus suae dicens: “ Imple saccos eorum frumento, quantum possunt capere, et pone pecuniam singulorum in summitate sacci. 
Genesis 44 2 Scyphum autem meum argenteum et pretium, quod dedit tritici, pone in ore sacci iunioris ”. Factumque est ita.
Genesis 44 3 Et, orto mane, dimissi sunt cum asinis suis. 
Genesis 44 4 Iamque urbem exierant et processerant paululum, tunc Ioseph, arcessito dispensatore domus: “ Surge, inquit, et persequere viros; et apprehensis dicito: "Quare reddidistis malum pro bono? Cur furati estis mihi scyphum argenteum? 
Genesis 44 5 Nonne ipse est, in quo bibit dominus meus et in quo augurari solet? Pessimam rem fecistis!" ”.
Genesis 44 6 Fecit ille, ut iusserat, et apprehensis per ordinem locutus est. 
Genesis 44 7 Qui responderunt: “ Quare sic loquitur dominus noster? Absit a servis tuis, ut tantum flagitii commiserimus. 
Genesis 44 8 Pecuniam, quam invenimus in summitate saccorum, reportavimus ad te de terra Chanaan; et quomodo consequens est, ut furati simus de domo domini tui aurum vel argentum? 
Genesis 44 9 Apud quemcumque fuerit inventum servorum tuorum, quod quaeris, moriatur; et nos erimus servi domini nostri ”.
Genesis 44 10 Qui dixit eis: “ Fiat iuxta vestram sententiam: apud quemcumque fuerit inventum, ipse sit servus meus; vos autem eritis innoxii ”. 
Genesis 44 11 Itaque festinato deponentes in terram saccos aperuerunt singuli. 
Genesis 44 12 Quos scrutatus incipiens a maiore usque ad minimum invenit scyphum in sacco Beniamin.
Genesis 44 13 At illi, scissis vestibus, oneratisque rursum asinis, reversi sunt in oppidum. 
Genesis 44 14 Et Iudas cum fratribus ingressus est ad Ioseph  necdum enim de loco abierat  omnesque ante eum pariter in terram corruerunt. 
Genesis 44 15 Quibus ille ait: “ Cur sic agere voluistis? An ignoratis quod non sit similis mei in augurandi scientia? ”. 
Genesis 44 16 Cui Iudas: “ Quid respondebimus, inquit, domino meo? Vel quid loquemur aut iuste poterimus obtendere? Deus invenit iniquitatem servorum tuorum; en omnes servi sumus domini mei, et nos et apud quem inventus est scyphus ”. 
Genesis 44 17 Respondit Ioseph: “ Absit a me, ut sic agam! Qui furatus est scyphum, ipse sit servus meus; vos autem abite liberi ad patrem vestrum ”.
Genesis 44 18 Accedens autem propius Iudas confidenter ait: “ Oro, domine mi, loquatur servus tuus verbum in auribus tuis, et ne irascaris famulo tuo; tu es enim sicut pharao! 
Genesis 44 19 Dominus meus interrogavit prius servos suos: "Habetis patrem aut fratrem?". 
Genesis 44 20 Et nos respondimus domino meo: "Est nobis pater senex et puer parvulus, qui in senectute illius natus est, cuius uterinus frater mortuus est; et ipse solus superest a matre sua, pater vero tenere diligit eum" ”. 
Genesis 44 21 Dixistique servis tuis: "Adducite eum ad me, et ponam oculos meos super illum". 
Genesis 44 22 Suggessimus domino meo: "Non potest puer relinquere patrem suum; si enim illum dimiserit, morietur". 
Genesis 44 23 Et dixisti servis tuis: "Nisi venerit frater vester minimus vobiscum, non videbitis amplius faciem meam".
Genesis 44 24 Cum ergo ascendissemus ad famulum tuum patrem nostrum, narravimus ei omnia, quae locutus est dominus meus, 
Genesis 44 25 et dixit pater noster: "Revertimini et emite nobis parum tritici". 
Genesis 44 26 Cui diximus: "Ire non possumus. Si frater noster minimus descenderit nobiscum, proficiscemur simul; alioquin, illo absente, non poterimus videre faciem viri". 
Genesis 44 27 Ad quae servus tuus pater meus respondit: "Vos scitis quod duos genuerit mihi uxor mea. 
Genesis 44 28 Egressus est unus a me, et dixi: Bestia devoravit eum! Et hucusque non comparet. 
Genesis 44 29 Si tuleritis et istum a facie mea, et aliquid ei in via contigerit, deducetis canos meos cum maerore ad inferos".
Genesis 44 30 Igitur, si intravero ad servum tuum patrem meum, et puer defuerit  cum anima illius ex huius anima pendeat  
Genesis 44 31 videritque eum non esse nobiscum, morietur; et deducent famuli tui canos eius cum dolore ad inferos. 
Genesis 44 32 Servus tuus pro puero patri meo spopondit: Nisi reduxero eum, peccati reus ero in patrem meum omni tempore.
Genesis 44 33 Manebo itaque servus tuus pro puero in ministerio domini mei, et puer ascendat cum fratribus suis. 
Genesis 44 34 Non enim possum redire ad patrem meum, absente puero, ne calamitatis, quae oppressura est patrem meum, testis assistam ”.
Genesis 45 1 Non se poterat ultra cohibere Ioseph omnibus coram astantibus, unde clamavit: “ Egredimini, cuncti, foras! ”. Et nemo aderat cum eo, quando manifestavit se fratribus suis. 
Genesis 45 2 Elevavitque vocem cum fletu, quam audierunt Aegyptii omnisque domus pharaonis. 
Genesis 45 3 Et dixit Ioseph fratribus suis: “ Ego sum Ioseph! Adhuc pater meus vivit? ”. Nec poterant respondere fratres nimio terrore perterriti. 
Genesis 45 4 Ad quos ille clementer: “ Accedite, inquit, ad me ”. Et cum accessissent prope: “ Ego sum, ait, Ioseph frater vester, quem vendidistis in Aegyptum. 
Genesis 45 5 Nolite contristari, neque vobis durum esse videatur quod vendidistis me in his regionibus. Pro salute enim vestra misit me Deus ante vos in Aegyptum. 
Genesis 45 6 Biennium est enim quod coepit fames esse in terra, et adhuc quinque anni restant, quibus nec arari poterit nec meti. 
Genesis 45 7 Praemisitque me Deus, ut reservemini super terram, et servetur vita vestra in salvationem magnam. 
Genesis 45 8 Non vestro consilio, sed Dei voluntate huc missus sum, qui fecit me quasi patrem pharaonis et dominum universae domus eius ac principem in omni terra Aegypti.
Genesis 45 9 Festinate et ascendite ad patrem meum et dicetis ei: "Haec mandat filius tuus Ioseph: Deus fecit me dominum universae terrae Aegypti; descende ad me, ne moreris. 
Genesis 45 10 Et habitabis in terra Gessen; erisque iuxta me tu et filii tui et filii filiorum tuorum, oves tuae et armenta tua et universa, quae possides. 
Genesis 45 11 Ibique te pascam  adhuc enim quinque anni residui sunt famis  ne et tu pereas et domus tua et omnia, quae possides". 
Genesis 45 12 En oculi vestri et oculi fratris mei Beniamin vident quia os meum est, quod loquitur ad vos. 
Genesis 45 13 Nuntiate patri meo universam gloriam meam in Aegypto et cuncta, quae vidistis. Festinate et adducite eum ad me ”.
Genesis 45 14 Cumque amplexatus recidisset in collum Beniamin fratris sui, flevit, illo quoque similiter flente, super collum eius. 
Genesis 45 15 Osculatusque est Ioseph omnes fratres suos et ploravit super singulos. Post quae ausi sunt loqui ad eum.
Genesis 45 16 Auditumque est et celebri sermone vulgatum in aula regis: “ Venerunt fratres Ioseph! ”. Et gavisus est pharao atque omnis familia eius. 
Genesis 45 17 Dixitque ad Ioseph, ut imperaret fratribus suis dicens: “ Onerantes iumenta ite in terram Chanaan 
Genesis 45 18 et tollite inde patrem vestrum et cognationem et venite ad me; et ego dabo vobis omnia bona Aegypti, ut comedatis medullam terrae. 
Genesis 45 19 Praecipe etiam: tollite plaustra de terra Aegypti ad subvectionem parvulorum vestrorum ac coniugum et tollite patrem vestrum et properate quantocius venientes. 
Genesis 45 20 Nec doleatis super supellectilem vestram, quia omnes opes Aegypti vestrae erunt ”.
Genesis 45 21 Feceruntque filii Israel, ut eis mandatum fuerat. Quibus dedit Ioseph plaustra secundum pharaonis imperium et cibaria in itinere. 
Genesis 45 22 Singulis quoque proferri iussit vestimentum mutatorium; Beniamin vero dedit trecentos argenteos cum quinque 
Genesis 45 23 vestimentis mutatoriis. Patri suo misit similiter asinos decem, qui subveherent ex omnibus divitiis Aegypti, et totidem asinas triticum et panem et cibum pro itinere portantes. 
Genesis 45 24 Dimisit ergo fratres suos et proficiscentibus ait: “ Ne irascamini in via! ”.
Genesis 45 25 Qui ascendentes ex Aegypto venerunt in terram Chanaan ad patrem suum Iacob 
Genesis 45 26 et nuntiaverunt ei dicentes: “ Ioseph vivit et ipse dominatur in omni terra Aegypti! ”. At cor eius frigidum mansit; non enim credebat eis. 
Genesis 45 27 Tunc referebant omnia verba Ioseph, quae dixerat eis. Cumque vidisset plaustra et universa, quae miserat ad adducendum eum, revixit spiritus eius, 
Genesis 45 28 et ait: “ Sufficit mihi, si adhuc Ioseph filius meus vivit. Vadam et videbo illum, antequam moriar ”.
Genesis 46 1 Profectusque Israel cum omnibus, quae habebat, venit Bersabee et, mactatis ibi victimis Deo patris sui Isaac, 
Genesis 46 2 audivit eum per visionem noctis vocantem se: “ Iacob, Iacob! ”. Cui respondit: “ Ecce adsum! ”. 
Genesis 46 3 Ait illi: “ Ego sum Deus, Deus patris tui. Noli timere descendere in Aegyptum, quia in gentem magnam faciam te ibi. 
Genesis 46 4 Ego descendam tecum illuc et ego inde adducam te revertentem; Ioseph quoque ponet manus suas super oculos tuos ”.
Genesis 46 5 Surrexit igitur Iacob a Bersabee, tuleruntque eum filii cum parvulis et uxoribus suis in plaustris, quae miserat pharao ad portandum senem, 
Genesis 46 6 sumpserunt quoque omnia, quae possederant in terra Chanaan; veneruntque in Aegyptum Iacob et omne semen eius, 
Genesis 46 7 filii eius et nepotes, filiae et cuncta simul progenies.
Genesis 46 8 Haec sunt autem nomina filiorum Israel, qui ingressi sunt in Aegyptum, ipse cum liberis suis. Primogenitus Ruben. 
Genesis 46 9 Filii Ruben: Henoch et Phallu et Hesron et Charmi.
Genesis 46 10 Filii Simeon: Iamuel et Iamin et Ahod et Iachin et Sohar et Saul filius Chananitidis.
Genesis 46 11 Filii Levi: Gerson et Caath et Merari.
Genesis 46 12 Filii Iudae: Her et Onan et Sela et Phares et Zara. Mortui sunt autem Her et Onan in terra Chanaan. Natique sunt filii Phares: Esrom et Hamul.
Genesis 46 13 Filii Issachar: Thola et Phua et Iasub et Semron.
Genesis 46 14 Filii Zabulon: Sared et Elon et Iahelel.
Genesis 46 15 Hi filii Liae, quos genuit in Paddanaram, cum Dina filia sua. Omnes animae filiorum eius et filiarum triginta tres.
Genesis 46 16 Filii Gad: Sephon et Haggi, Suni et Esebon, Heri et Arodi et Areli.
Genesis 46 17 Filii Aser: Iemna et lesua et Isui et Beria, Sara quoque soror eorum. Filii Beria: Heber et Melchiel.
Genesis 46 18 Hi filii Zelphae, quam dedit Laban Liae filiae suae; et hos genuit Iacob: sedecim animas.
Genesis 46 19 Filii Rachel uxoris Iacob: Ioseph et Beniamin. 
Genesis 46 20 Natique sunt Ioseph filii in terra Aegypti, quos genuit ei Aseneth filia Putiphare sacerdotis Heliopoleos: Manasses et Ephraim.
Genesis 46 21 Filii Beniamin: Bela et Bochor et Asbel, Gera et Naaman et Echi et Ros, Mophim et Huphim et Ared.
Genesis 46 22 Hi filii Rachel, quos genuit Iacob: omnes animae quattuordecim.
Genesis 46 23 Filii Dan: Husim.
Genesis 46 24 Filii Nephthali: Iasiel et Guni et Ieser et Sellem.
Genesis 46 25 Hi filii Bilhae, quam dedit Laban Racheli filiae suae; et hos genuit Iacob: omnes animae septem.
Genesis 46 26 Cunctae animae, quae ingressae sunt cum Iacob in Aegyptum et egressae de femore illius, absque uxoribus filiorum eius, sexaginta sex. 
Genesis 46 27 Filii autem Ioseph, qui nati sunt ei in terra Aegypti, animae duae. Omnes animae domus Iacob, quae ingressae sunt in Aegyptum, fuere septuaginta.
Genesis 46 28 Misit autem Iudam ante se ad Ioseph, ut nuntiaret et occurreret in Gessen. 
Genesis 46 29 Et venerunt in terram Gessen. Iunctoque Ioseph curru suo, ascendit obviam patri suo in Gessen; vidensque eum irruit super collum eius et inter amplexus diu flevit. 
Genesis 46 30 Dixitque Israel ad Ioseph: “ Iam laetus moriar, quia vidi faciem tuam et superstitem te relinquo ”.
Genesis 46 31 Et ille locutus est ad fratres suos et ad omnem domum patris sui: “ Ascendam et nuntiabo pharaoni dicamque ei: Fratres mei et domus patris mei, qui erant in terra Chanaan, venerunt ad me. 
Genesis 46 32 Et sunt viri pastores ovium curamque habent alendorum gregum; pecora sua et armenta et omnia, quae habere potuerunt, adduxerunt secum. 
Genesis 46 33 Cumque vocaverit vos et dixerit: "Quod est opus vestrum?". 
Genesis 46 34 Respondebitis: "Viri pastores sumus servi tui ab infantia nostra usque in praesens et nos et patres nostri". Haec autem dicetis, ut habitare possitis in terra Gessen, quia detestantur Aegyptii omnes pastores ovium ”.
Genesis 47 1 Ingressus ergo Ioseph nun tiavit pharaoni dicens: “ Pater meus et fratres, oves eorum et armenta et cuncta, quae possident, venerunt de terra Chanaan; et ecce consistunt in terra Gessen ”. 
Genesis 47 2 Ex omnibus fratribus suis quinque viros statuit coram rege, 
Genesis 47 3 quos ille interrogavit: “ Quid habetis operis? ”. Responderunt: “ Pastores ovium sumus servi tui et nos et patres nostri ”. 
Genesis 47 4 Dixeruntque ad pharaonem: “ Ad peregrinandum in terra venimus, quoniam non est herba gregibus servorum tuorum, ingravescente fame, in terra Chanaan petimusque, ut esse nos iubeas servos tuos in terra Gessen ”.
Genesis 47 5 Dixit itaque rex ad Ioseph: “ Pater tuus et fratres tui venerunt ad te. 
Genesis 47 6 Terra Aegypti in conspectu tuo est; in optimo loco fac eos habitare et trade eis terram Gessen. Quod si nosti in eis esse viros industrios, constitue illos magistros pecorum meorum ”.
Genesis 47 7 Post haec introduxit Ioseph patrem suum ad regem et statuit eum coram eo, qui benedicens illi 
Genesis 47 8 et interrogatus ab eo: “ Quot sunt dies annorum vitae tuae? ”, 
Genesis 47 9 respondit: “ Dies peregrinationis meae centum triginta annorum sunt, parvi et mali; et non pervenerunt usque ad dies patrum meorum, quibus peregrinati sunt ”. 
Genesis 47 10 Et benedicto rege, egressus est foras.
Genesis 47 11 Ioseph vero patri et fratribus suis dedit possessionem in Aegypto in optimo terrae loco, in terra Ramesses, ut praeceperat pharao; 
Genesis 47 12 et alebat eos omnemque domum patris sui praebens cibaria singulis.
Genesis 47 13 In tota terra panis deerat, et oppresserat fames terram valde, defecitque terra Aegypti et terra Chanaan prae fame. 
Genesis 47 14 E quibus omnem pecuniam congregavit pro venditione frumenti et intulit eam in aerarium regis.
Genesis 47 15 Cumque defecisset emptoribus pretium, venit cuncta Aegyptus ad Ioseph dicens: “ Da nobis panes! Quare morimur coram te, deficiente pecunia? ”. 
Genesis 47 16 Quibus ille respondit: “ Adducite pecora vestra, et dabo vobis pro eis cibos, si pretium non habetis ”. 
Genesis 47 17 Quae cum adduxissent, dedit eis alimenta pro equis et ovibus et bobus et asinis; sustentavitque eos illo anno pro commutatione pecorum.
Genesis 47 18 Venerunt quoque anno secundo et dixerunt ei: “ Non celamus dominum nostrum quod, deficiente pecunia, pecora transierunt ad dominum nostrum; nec clam te est quod absque corporibus et terra nihil habeamus. 
Genesis 47 19 Cur ergo moriemur, te vidente, et nos et terra nostra? Eme nos et terram nostram in servitutem regiam et praebe semina, ne, pereunte cultore, redigatur terra in solitudinem ”.
Genesis 47 20 Emit igitur Ioseph omnem terram Aegypti, vendentibus singulis possessiones suas prae magnitudine famis. Subiecitque eam pharaoni 
Genesis 47 21 et cunctos populos eius redegit ei in servitutem, a novissimis terminis Aegypti usque ad extremos fines eius. 
Genesis 47 22 Terram autem sacerdotum non emit, qui cibariis a rege statutis fruebantur, et idcirco non sunt compulsi vendere possessiones suas.
Genesis 47 23 Dixit ergo Ioseph ad populos: “ En, ut cernitis, et vos et terram vestram pharao possidet; accipite semina et serite agros, 
Genesis 47 24 ut fruges habere possitis. Quintam partem regi dabitis; quattuor reliquas permitto vobis in sementem et in cibum familiis et liberis vestris ”. 
Genesis 47 25 Qui responderunt: “ Tu salvasti nos! Respiciat nos tantum dominus noster, et laeti serviemus regi ”.
Genesis 47 26 Ex eo tempore usque in praesentem diem in universa terra Aegypti regibus quinta pars solvitur; et factum est a Ioseph in legem absque terra sacerdotali, quae libera ab hac condicione est.
Genesis 47 27 Habitavit ergo Israel in Aegypto, id est in terra Gessen, et possedit eam; auctusque est et multiplicatus nimis. 
Genesis 47 28 Et vixit Iacob in terra Aegypti decem et septem annis; factique sunt omnes dies vitae illius centum quadraginta septem annorum.
Genesis 47 29 Cumque appropinquare cerneret diem mortis suae, vocavit filium suum Ioseph et dixit ad eum: “ Si inveni gratiam in conspectu tuo, pone manum tuam sub femore meo et facies mihi misericordiam et veritatem, ut non sepelias me in Aegypto, 
Genesis 47 30 sed dormiam cum patribus meis, et auferas me de terra hac condasque in sepulcro maiorum meorum ”. Cui respondit Ioseph: “ Ego faciam, quod iussisti ”. 
Genesis 47 31 Et ille: “ Iura ergo, inquit, mihi! ”. Quo iurante, adoravit Israel conversus ad lectuli caput.
Genesis 48 1 His ita transactis, nuntiatum est Ioseph quod aegrotaret pater suus. Et assumpsit secum duos filios Manasse et Ephraim. 
Genesis 48 2 Dictumque est seni: “ Ecce filius tuus Ioseph venit ad te ”. Qui confortatus sedit in lectulo 
Genesis 48 3 et ingresso ad se ait: “ Deus omnipotens apparuit mihi in Luza, quae est in terra Chanaan, benedixitque mihi 
Genesis 48 4 et ait: "Ego te augebo et multiplicabo et faciam te in multitudinem populorum; daboque tibi terram hanc et semini tuo post te in possessionem sempiternam". 
Genesis 48 5 Duo ergo filii tui, qui nati sunt tibi in terra Aegypti, antequam huc venirem ad te, mei erunt: Ephraim et Manasses sicut Ruben et Simeon reputabuntur mihi. 
Genesis 48 6 Reliquos autem, quos genueris post eos, tui erunt et nomine fratrum suorum vocabuntur in possessionibus suis. 
Genesis 48 7 Mihi enim, quando veniebam de Paddanaram, mortua est Rachel mater tua in terra Chanaan in ipso itinere, cum adhuc esset spatium aliquod usque ad Ephratham, et sepelivi eam iuxta viam Ephrathae, quae alio nomine appellatur Bethlehem ”.
Genesis 48 8 Videns autem filios eius dixit ad eum: “ Qui sunt isti? ”. 
Genesis 48 9 Respondit: “ Filii mei sunt, quos donavit mihi Deus in hoc loco ”. “ Adduc, inquit, eos ad me, ut benedicam illis! ”. 
Genesis 48 10 Oculi enim Israel caligabant prae nimia senectute, et clare videre non poterat. Applicitosque ad se deosculatus et circumplexus eos 
Genesis 48 11 dixit ad filium suum: “ Non sum fraudatus aspectu tuo; insuper ostendit mihi Deus semen tuum ”. 
Genesis 48 12 Cumque tulisset eos Ioseph de gremio patris, adoravit pronus in terram. 
Genesis 48 13 Et posuit Ephraim ad dexteram suam, id est ad sinistram Israel, Manassen vero in sinistra sua, ad dexteram scilicet patris; applicuitque ambos ad eum. 
Genesis 48 14 Qui extendens manum dexteram, posuit super caput Ephraim minoris fratris, sinistram autem super caput Manasse, qui maior natu erat, commutans manus. 
Genesis 48 15 Benedixitque Iacob Ioseph et ait: “ Deus, in cuius conspectu ambulaverunt patres mei Abraham et Isaac, Deus, qui pascit me ab adulescentia mea usque in praesentem diem,
Genesis 48 16 Angelus, qui eruit me de cunctis malis, benedicat pueris istis! Et invocetur super eos nomen meum, nomina quoque patrum meorum Abraham et Isaac, et crescant in multitudinem super terram! ”.
Genesis 48 17 Videns autem Ioseph quod posuisset pater suus dexteram manum super caput Ephraim, graviter accepit et apprehensam manum patris levare conatus est de capite Ephraim et transferre super caput Manasse. 
Genesis 48 18 Dixitque ad patrem: “ Non ita convenit, pater, quia hic est primogenitus; pone dexteram tuam super caput eius! ”. 
Genesis 48 19 Qui renuens ait: “ Scio, fili mi, scio; et iste quidem erit in populos et multiplicabitur, sed frater eius minor maior erit illo, et semen illius crescet in plenitudinem gentium ”. 
Genesis 48 20 Benedixitque eis in die illo dicens: “ In te benedicet Israel atque dicet: "Faciat te Deus sicut Ephraim et sicut Manasse!" ”. Constituitque Ephraim ante Manassen. 
Genesis 48 21 Et ait ad Ioseph filium suum: “ En ego morior, et erit Deus vobiscum reducetque vos ad terram patrum vestrorum. 
Genesis 48 22 Do tibi partem unam extra fratres tuos, quam tuli de manu Amorraei in gladio et arcu meo ”.
Genesis 49 1 Vocavit autem Iacob filios suos et ait eis: “ Congrega mini, ut annuntiem, quae ventura sunt vobis in diebus novissimis.
Genesis 49 2 Congregamini et audite, filii Iacob, audite Israel patrem vestrum!
Genesis 49 3 Ruben primogenitus meus, tu fortitudo mea et principium roboris mei; prior in dignitate, maior in robore!
Genesis 49 4 Ebulliens sicut aqua non excellas, quia ascendisti cubile patris tui et maculasti stratum meum.
Genesis 49 5 Simeon et Levi fratres, vasa violentiae arma eorum.
Genesis 49 6 In consilium eorum ne veniat anima mea, et in coetu illorum non sit gloria mea; quia in furore suo occiderunt virum et in voluntate sua subnervaverunt tauros.
Genesis 49 7 Maledictus furor eorum, quia pertinax, et indignatio eorum, quia dura! Dividam eos in Iacob et dispergam eos in Israel.
Genesis 49 8 Iuda, te laudabunt fratres tui; manus tua in cervicibus inimicorum tuorum; adorabunt te filii patris tui.
Genesis 49 9 Catulus leonis Iuda: a praeda, fili mi, ascendisti; requiescens accubuit ut leo et quasi leaena; quis suscitabit eum?
Genesis 49 10 Non auferetur sceptrum de Iuda et baculus ducis de pedibus eius, donec veniat ille, cuius est, et cui erit oboedientia gentium;
Genesis 49 11 ligans ad vineam pullum suum et ad vitem filium asinae suae, lavabit in vino stolam suam et in sanguine uvae pallium suum; 
Genesis 49 12 nigriores sunt oculi eius vino et dentes eius lacte candidiores.
Genesis 49 13 Zabulon in litore maris habitabit et in statione navium, pertingens usque ad Sidonem.
Genesis 49 14 Issachar asinus fortis, accubans inter caulas
Genesis 49 15 vidit requiem quod esset bona, et terram quod optima; et supposuit umerum suum ad portandum factusque est tributis serviens.
Genesis 49 16 Dan iudicabit populum suum sicut una tribuum Israel.
Genesis 49 17 Fiat Dan coluber in via, cerastes in semita, mordens calcanea equi, ut cadat ascensor eius retro.
Genesis 49 18 Salutare tuum exspectabo, Domine!
Genesis 49 19 Gad, latrones aggredientur eum, ipse autem aggredietur calcaneum eorum.
Genesis 49 20 Aser, pinguis panis eius, et praebebit delicias regales.
Genesis 49 21 Nephthali cerva emissa, dans cornua pulchra.
Genesis 49 22 Arbor fructifera Ioseph, arbor fructifera super fontem: rami transcendunt murum.
Genesis 49 23 Sed exasperaverunt eum et iurgati sunt, et adversati sunt illi habentes iacula.
Genesis 49 24 Et confractus est arcus eorum, et dissoluti sunt nervi brachiorum eorum per manus Potentis Iacob, per nomen Pastoris, Lapidis Israel.
Genesis 49 25 Deus patris tui erit adiutor tuus, et Omnipotens benedicet tibi benedictionibus caeli desuper, benedictionibus abyssi iacentis deorsum, benedictionibus uberum et vulvae.
Genesis 49 26 Benedictiones patris tui confortatae sunt super benedictiones montium aeternorum, desiderium collium antiquorum; fiant in capite Ioseph et in vertice nazaraei inter fratres suos.
Genesis 49 27 Beniamin lupus rapax; mane comedet praedam et vespere dividet spolia ”.
Genesis 49 28 Omnes hi in tribubus Israel duodecim. Haec locutus est eis pater suus benedixitque singulis benedictionibus propriis.
Genesis 49 29 Et praecepit eis dicens: “ Ego congregor ad populum meum; sepelite me cum patribus meis in spelunca Machpela, quae est in agro Ephron Hetthaei 
Genesis 49 30 contra Mambre in terra Chanaan, quam emit Abraham cum agro ab Ephron Hetthaeo in possessionem sepulcri; 
Genesis 49 31 ibi sepelierunt eum et Saram uxorem eius, ibi sepultus est Isaac cum Rebecca coniuge sua, ibi et Lia condita iacet ”.
Genesis 49 32 Finitisque mandatis, quibus filios instruebat, collegit pedes suos super lectulum et obiit; appositusque est ad populum suum.
Genesis 50 1 Ioseph ruit super faciem patris flens et deosculans eum. 
Genesis 50 2 Praecepitque servis suis medicis, ut aromatibus condirent patrem. 
Genesis 50 3 Quibus iussa explentibus, transierunt quadraginta dies; iste quippe mos erat cadaverum conditorum. Flevitque eum Aegyptus septuaginta diebus.
Genesis 50 4 Et, expleto planctus tempore, locutus est Ioseph ad familiam pharaonis: “ Si inveni gratiam in conspectu vestro, loquimini in auribus pharaonis, 
Genesis 50 5 eo quod pater meus adiuraverit me dicens: "En morior; in sepulcro meo, quod fodi mihi in terra Chanaan, sepelies me"; ascendam nunc et sepeliam patrem meum ac revertar ”. 
Genesis 50 6 Dixitque ei pharao: “ Ascende et sepeli patrem tuum, sicut adiuratus es ”.
Genesis 50 7 Quo ascendente, ierunt cum eo omnes servi pharaonis, senes domus eius cunctique maiores natu terrae Aegypti, 
Genesis 50 8 domus Ioseph cum fratribus suis, absque parvulis et gregibus atque armentis, quae dereliquerant in terra Gessen. 
Genesis 50 9 Habuit quoque in comitatu currus et equites; et facta est turba non modica. 
Genesis 50 10 Veneruntque ad Gorenatad (id est Aream rhamni), quae sita est trans Iordanem; ubi celebrantes exsequias planctu magno atque vehementi impleverunt septem dies. 
Genesis 50 11 Quod cum vidissent habitatores terrae Chanaan, dixerunt: “ Planctus magnus est iste Aegyptiis ”; et idcirco vocatum est nomen loci illius Abelmesraim (id est Planctus Aegypti).
Genesis 50 12 Fecerunt ergo filii Iacob, sicut praeceperat eis; 
Genesis 50 13 et portantes eum in terram Chanaan sepelierunt eum in spelunca Machpela, quam emerat Abraham cum agro in possessionem sepulcri ab Ephron Hetthaeo contra faciem Mambre. 
Genesis 50 14 Reversusque est Ioseph in Aegyptum cum fratribus suis et omni comitatu, sepulto patre.
Genesis 50 15 Quo mortuo, timentes fratres eius et mutuo colloquentes: “ Ne forte memor sit iniuriae, quam passus est, et reddat nobis omne malum, quod fecimus ”, 
Genesis 50 16 mandaverunt ei dicentes: “ Pater tuus praecepit nobis, antequam moreretur, 
Genesis 50 17 ut haec tibi verbis illius diceremus: "Obsecro, ut obliviscaris sceleris fratrum tuorum et peccati atque malitiae, quam exercuerunt in te". Nos quoque oramus, ut servis Dei patris tui dimittas iniquitatem hanc ”. Quibus auditis, flevit Ioseph. 
Genesis 50 18 Veneruntque ad eum fratres sui et proni coram eo dixerunt: “ Servi tui sumus ”. 
Genesis 50 19 Quibus ille respondit: “ Nolite timere. Num Dei possumus resistere voluntati? 
Genesis 50 20 Vos cogitastis de me malum; sed Deus vertit illud in bonum, ut exaltaret me, sicut in praesentiarum cernitis, et salvos faceret multos populos. 
Genesis 50 21 Nolite timere: ego pascam vos et parvulos vestros ”. Consolatusque est eos et blande ac leniter est locutus.
Genesis 50 22 Et habitavit in Aegypto cum omni domo patris sui; vixitque centum decem annis 
Genesis 50 23 et vidit Ephraim filios usque ad tertiam generationem; filii quoque Machir filii Manasse nati sunt in genibus Ioseph.
Genesis 50 24 Quibus transactis, locutus est fratribus suis: “ Post mortem meam Deus visitabit vos et ascendere vos faciet de terra ista ad terram, quam iuravit Abraham, Isaac et Iacob ”. 
Genesis 50 25 Cumque adiurasset eos atque dixisset: “ Deus visitabit vos; asportate ossa mea vobiscum de loco isto ”, 
Genesis 50 26 mortuus est, expletis centum decem vitae suae annis. Et conditus aromatibus repositus est in loculo in Aegypto.
Exodus 1 1 Haec sunt nomina filiorum Is rael, qui ingressi sunt Aegyp tum cum Iacob; singuli cum domibus suis introierunt: 
Exodus 1 2 Ruben, Simeon, Levi, Iuda, 
Exodus 1 3 Issachar, Zabulon et Beniamin, 
Exodus 1 4 Dan et Nephthali, Gad et Aser. 
Exodus 1 5 Erant igitur omnes animae eorum, qui egressi sunt de femore Iacob, septuaginta; Ioseph autem in Aegypto erat. 
Exodus 1 6 Quo mortuo et universis fratribus eius omnique cognatione illa, 
Exodus 1 7 filii Israel creverunt et pullulantes multiplicati sunt ac roborati nimis impleverunt terram.
Exodus 1 8 Surrexit interea rex novus super Aegyptum, qui ignorabat Ioseph; 
Exodus 1 9 et ait ad populum suum: “ Ecce, populus filiorum Israel multus et fortior nobis est; 
Exodus 1 10 venite, prudenter agamus cum eo, ne forte multiplicetur et, si ingruerit contra nos bellum, addatur inimicis nostris, expugnatisque nobis, egrediatur de terra ”. 
Exodus 1 11 Praeposuit itaque eis magistros operum, ut affligerent eos oneribus; aedificaveruntque urbes promptuarias pharaoni, Phithom et Ramesses. 
Exodus 1 12 Quantoque opprimebant eos, tanto magis multiplicabantur et crescebant. 
Exodus 1 13 Formidaveruntque filios Israel Aegyptii et in servitutem redegerunt eos 
Exodus 1 14 atque ad amaritudinem perducebant vitam eorum operibus duris luti et lateris omnique famulatu, quo in terrae operibus premebantur.
Exodus 1 15 Dixit autem rex Aegypti obstetricibus Hebraeorum, quarum una vocabatur Sephra, altera Phua, 
Exodus 1 16 praecipiens eis: “ Quando obstetricabitis Hebraeas, et partus tempus advenerit, si masculus fuerit, interficite eum; si femina, reservate ”. 
Exodus 1 17 Timuerunt autem obstetrices Deum et non fecerunt iuxta praeceptum regis Aegypti, sed conservabant mares. 
Exodus 1 18 Quibus ad se accersitis rex ait: “ Quidnam est hoc, quod facere voluistis, ut pueros servaretis? ”.
Exodus 1 19 Quae responderunt: “ Non sunt Hebraeae sicut Aegyptiae mulieres; ipsae enim robustae sunt et, priusquam veniamus ad eas, pariunt ”. 
Exodus 1 20 Bene ergo fecit Deus obstetricibus, et crevit populus confortatusque est nimis; 
Exodus 1 21 et, quia timuerunt obstetrices Deum, aedificavit illis domos.
Exodus 1 22 Praecepit ergo pharao omni populo suo dicens: “ Quidquid masculini sexus natum fuerit, in flumen proicite; quidquid feminei, reservate ”.
Exodus 2 1 Egressus est vir de domo Levi et accepit uxorem stirpis suae; 
Exodus 2 2 quae concepit et peperit filium et videns eum elegantem abscondit tribus mensibus. 
Exodus 2 3 Cumque iam celare non posset, sumpsit fiscellam scirpeam et linivit eam bitumine ac pice; posuitque intus infantulum et exposuit eum in carecto ripae fluminis, 
Exodus 2 4 stante procul sorore eius et considerante eventum rei.
Exodus 2 5 Ecce autem descendebat filia pharaonis, ut lavaretur in flumine, et puellae eius gradiebantur per crepidinem alvei. Quae cum vidisset fiscellam in papyrione, misit unam e famulabus suis; et allatam 
Exodus 2 6 aperiens cernensque in ea parvulum vagientem, miserta eius ait: “ De infantibus Hebraeorum est hic ”. 
Exodus 2 7 Cui soror pueri: “ Vis, inquit, ut vadam et vocem tibi mulierem Hebraeam, quae nutrire possit tibi infantulum? ”. 
Exodus 2 8 Respondit: “ Vade ”. Perrexit puella et vocavit matrem infantis. 
Exodus 2 9 Ad quam locuta filia pharaonis: “ Accipe, ait, puerum istum et nutri mihi; ego dabo tibi mercedem tuam ”. Suscepit mulier et nutrivit puerum adultumque tradidit filiae pharaonis. 
Exodus 2 10 Quem illa adoptavit in locum filii vocavitque nomen eius Moysen dicens: “ Quia de aqua tuli eum ”.
Exodus 2 11 In diebus illis, postquam creverat, Moyses egressus est ad fratres suos; viditque afflictionem eorum et virum Aegyptium percutientem quendam de Hebraeis fratribus suis. 
Exodus 2 12 Cumque circumspexisset huc atque illuc et nullum adesse vidisset, percussum Aegyptium abscondit sabulo. 
Exodus 2 13 Et egressus die altero conspexit duos Hebraeos rixantes dixitque ei, qui faciebat iniuriam: “ Quare percutis proximum tuum? ”. 
Exodus 2 14 Qui respondit: “ Quis te constituit principem et iudicem super nos? Num occidere me tu vis, sicut occidisti Aegyptium? ”. Timuit Moyses et ait: “ Quomodo palam factum est verbum istud? ”.
Exodus 2 15 Audivitque pharao sermonem hunc et quaerebat occidere Moysen. Qui fugiens de conspectu eius moratus est in terra Madian; venit ergo in terram Madian et sedit iuxta puteum. 
Exodus 2 16 Erant autem sacerdoti Madian septem filiae, quae venerunt ad hauriendam aquam; et impletis canalibus adaquare cupiebant greges patris sui. 
Exodus 2 17 Supervenere pastores et eiecerunt eas: surrexitque Moyses et, defensis puellis, adaquavit oves earum. 
Exodus 2 18 Quae cum revertissent ad Raguel patrem suum, dixit ad eas: “ Cur velocius venistis solito? ”. 
Exodus 2 19 Responderunt: “ Vir Aegyptius liberavit nos de manu pastorum; insuper et hausit aquam nobis potumque dedit ovibus ”. 
Exodus 2 20 At ille: “ Ubi est? ”, inquit. “ Quare dimisistis hominem? Vocate eum, ut comedat panem ”. 
Exodus 2 21 Consensit ergo Moyses habitare cum eo accepitque Sephoram filiam eius uxorem. 
Exodus 2 22 Quae peperit ei filium, quem vocavit Gersam dicens: “ Advena sum in terra aliena ”.
Exodus 2 23 Post multum vero temporis mortuus est rex Aegypti; et ingemiscentes filii Israel propter opera vociferati sunt, ascenditque clamor eorum ad Deum ab operibus. 
Exodus 2 24 Et audivit gemitum eorum ac recordatus est foederis, quod pepigit cum Abraham, Isaac et Iacob; 
Exodus 2 25 et respexit Dominus filios Israel et apparuit eis.
Exodus 3 1 Moyses autem pascebat oves Iethro soceri sui sacerdotis Ma dian; cumque minasset gregem ultra desertum, venit ad montem Dei Horeb. 
Exodus 3 2 Apparuitque ei angelus Domini in flamma ignis de medio rubi; et videbat quod rubus arderet et non combureretur.
Exodus 3 3 Dixit ergo Moyses: “ Vadam et videbo visionem hanc magnam, quare non comburatur rubus ”. 
Exodus 3 4 Cernens autem Dominus quod pergeret ad videndum, vocavit eum Deus de medio rubi et ait: “ Moyses, Moyses ”. Qui respondit: “ Adsum ”. 
Exodus 3 5 At ille: “ Ne appropies, inquit, huc; solve calceamentum de pedibus tuis; locus enim, in quo stas, terra sancta est ”. 
Exodus 3 6 Et ait: “ Ego sum Deus patris tui, Deus Abraham, Deus Isaac et Deus Iacob ”. Abscondit Moyses faciem suam; non enim audebat aspicere contra Deum.
Exodus 3 7 Cui ait Dominus: “ Vidi afflictionem populi mei in Aegypto et clamorem eius audivi propter duritiam exactorum eorum. 
Exodus 3 8 Et sciens dolorem eius descendi, ut liberem eum de manibus Aegyptiorum et educam de terra illa in terram bonam et spatiosam, in terram, quae fluit lacte et melle, ad loca Chananaei et Hetthaei et Amorraei et Pherezaei et Hevaei et Iebusaei. 
Exodus 3 9 Clamor ergo filiorum Israel venit ad me, vidique afflictionem eorum, qua ab Aegyptiis opprimuntur; 
Exodus 3 10 sed veni, mittam te ad pharaonem, ut educas populum meum, filios Israel, de Aegypto ”. 
Exodus 3 11 Dixitque Moyses ad Deum: “ Quis sum ego, ut vadam ad pharaonem et educam filios Israel de Aegypto? ”. 
Exodus 3 12 Qui dixit ei: “ Ego ero tecum; et hoc habebis signum quod miserim te: cum eduxeris populum de Aegypto, servietis Deo super montem istum ”.
Exodus 3 13 Ait Moyses ad Deum: “ Ecce, ego vadam ad filios Israel et dicam eis: Deus patrum vestrorum misit me ad vos. Si dixerint mihi: "Quod est nomen eius?" quid dicam eis? ”. 
Exodus 3 14 Dixit Deus ad Moysen: “ Ego sum qui sum ”. Ait: “ Sic dices filiis Israel: Qui sum misit me ad vos ”. 
Exodus 3 15 Dixitque iterum Deus ad Moysen: “ Haec dices filiis Israel: Dominus, Deus patrum vestrorum, Deus Abraham, Deus Isaac et Deus lacob, misit me ad vos; hoc nomen mihi est in aeternum, et hoc memoriale meum in generationem et generationem. 
Exodus 3 16 Vade et congrega seniores Israel et dices ad eos: Dominus, Deus patrum vestrorum, apparuit mihi, Deus Abraham, Deus Isaac et Deus Iacob, dicens: Visitans visitavi vos et vidi omnia, quae acciderunt vobis in Aegypto; 
Exodus 3 17 et dixi: Educam vos de afflictione Aegypti in terram Chananaei et Hetthaei et Amorraei et Pherezaei et Hevaei et Iebusaei, ad terram fluentem lacte et melle. 
Exodus 3 18 Et audient vocem tuam; ingredierisque tu et seniores Israel ad regem Aegypti, et dicetis ad eum: Dominus, Deus Hebraeorum, occurrit nobis; et nunc eamus viam trium dierum in solitudinem, ut immolemus Domino Deo nostro.
Exodus 3 19 Sed ego scio quod non dimittet vos rex Aegypti, ut eatis, nisi per manum validam. 
Exodus 3 20 Extendam enim manum meam et percutiam Aegyptum in cunctis mirabilibus meis, quae facturus sum in medio eius; post haec dimittet vos. 
Exodus 3 21 Daboque gratiam populo huic coram Aegyptiis, et, cum egrediemini, non exibitis vacui. 
Exodus 3 22 Sed postulabit mulier a vicina sua et ab hospita sua vasa argentea et aurea ac vestes; ponetisque eas super filios et filias vestras et spoliabitis Aegyptum ”.
Exodus 4 1 Respondens Moyses ait: “ Quid autem, si non credent mihi ne que audient vocem meam, sed dicent: "Non apparuit tibi Dominus?" ”. 
Exodus 4 2 Dixit ergo ad eum: “ Quid est quod tenes in manu tua? ”. Respondit: “ Virga ”. 
Exodus 4 3 Dixitque Dominus: “ Proice eam in terram! ”. Proiecit, et versa est in serpentem, ita ut fugeret Moyses. 
Exodus 4 4 Dixitque Dominus: “ Extende manum tuam et apprehende caudam eius! ”. Extendit et tenuit, versaque est in virgam. 
Exodus 4 5 “ Ut credant, inquit, quod apparuerit tibi Dominus, Deus patrum suorum, Deus Abraham, Deus Isaac et Deus Iacob ”.
Exodus 4 6 Dixitque Dominus rursum: “ Mitte manum tuam in sinum tuum! ”. Quam cum misisset in sinum, protulit leprosam instar nivis. 
Exodus 4 7 “ Retrahe, ait, manum tuam in sinum tuum! ”. Retraxit et protulit iterum, et erat similis carni reliquae. 
Exodus 4 8 “ Si non crediderint, inquit, tibi, neque audierint sermonem signi prioris, credent verbo signi sequentis. 
Exodus 4 9 Quod si nec duobus quidem his signis crediderint neque audierint vocem tuam, sume aquam fluminis et effunde eam super aridam, et, quidquid hauseris de fluvio, vertetur in sanguinem ”.
Exodus 4 10 Ait Moyses: “ Obsecro, Domine, non sum eloquens ab heri et nudiustertius et ex quo locutus es ad servum tuum, nam impeditioris et tardioris linguae sum ”. 
Exodus 4 11 Dixit Dominus ad eum: “ Quis fecit os hominis? Aut quis fabricatus est mutum vel surdum vel videntem vel caecum? Nonne ego? 
Exodus 4 12 Perge igitur, et ego ero in ore tuo; doceboque te quid loquaris ”. 
Exodus 4 13 At ille: “ Obsecro, inquit, Domine, mitte quem missurus es ”. 
Exodus 4 14 Iratus Dominus in Moysen ait: “ Aaron, frater tuus Levites, scio quod eloquens sit; ecce ipse egreditur in occursum tuum vidensque te laetabitur corde. 
Exodus 4 15 Loquere ad eum et pone verba mea in ore eius; et ego ero in ore tuo et in ore illius et ostendam vobis quid agere debeatis. 
Exodus 4 16 Ipse loquetur pro te ad populum et erit os tuum; tu autem eris ei ut Deus. 
Exodus 4 17 Virgam quoque hanc sume in manu tua, in qua facturus es signa ”.
Exodus 4 18 Abiit Moyses et reversus est ad Iethro socerum suum dixitque ei: “ Vadam, quaeso, et revertar ad fratres meos in Aegyptum, ut videam, si adhuc vivant ”. Cui ait Iethro: “ Vade in pace ”. 
Exodus 4 19 Dixit ergo Dominus ad Moysen in Madian: “ Vade, revertere in Aegyptum; mortui sunt enim omnes, qui quaerebant animam tuam ”. 
Exodus 4 20 Tulit Moyses uxorem suam et filios suos et imposuit eos super asinum; reversusque est in Aegyptum portans virgam Dei in manu sua. 
Exodus 4 21 Dixitque ei Dominus revertenti in Aegyptum: “ Vide, ut omnia ostenta, quae posui in manu tua, facias coram pharaone; ego indurabo cor eius, et non dimittet populum. 
Exodus 4 22 Dicesque ad eum: Haec dicit Dominus: Filius meus primogenitus Israel. 
Exodus 4 23 Dico tibi: Dimitte filium meum, ut serviat mihi; si autem non vis dimittere eum, ecce ego interficiam filium tuum primogenitum ”.
Exodus 4 24 Cumque esset in itinere, in deversorio, occurrit ei Dominus et volebat occidere eum. 
Exodus 4 25 Tulit ilico Sephora acutissimam petram et circumcidit praeputium filii sui; tetigitque pedes eius et ait: “ Sponsus sanguinum tu mihi es ”. 
Exodus 4 26 Et dimisit eum, postquam dixerat: “ Sponsus sanguinum ”, ob circumcisionem.
Exodus 4 27 Dixit autem Dominus ad Aaron: “ Vade in occursum Moysi in desertum ”. Qui perrexit obviam ei in montem Dei et osculatus est eum. 
Exodus 4 28 Narravitque Moyses Aaron omnia verba Domini, quibus miserat eum, et signa, quae mandaverat. 
Exodus 4 29 Veneruntque simul et congregaverunt cunctos seniores filiorum Israel. 
Exodus 4 30 Locutusque est Aaron omnia verba, quae dixerat Dominus ad Moysen, et fecit signa coram populo. 
Exodus 4 31 Et credidit populus, audieruntque quod visitasset Dominus filios Israel et quod respexisset afflictionem eorum; et proni adoraverunt.
Exodus 5 1 Post haec ingressi sunt Moyses et Aaron et dixerunt pharaoni: “ Haec dicit Dominus, Deus Israel: Dimitte populum meum, ut sacrificet mihi in deserto ”. 
Exodus 5 2 At ille responclit: “ Quis est Dominus, ut audiam vocem eius et dimittam Israel? Nescio Dominum et Israel non dimittam ”. 
Exodus 5 3 Dixeruntque: “ Deus Hebraeorum occurrit nobis; eamus, quaeso, viam trium dierum in solitudinem et sacrificemus Domino Deo nostro, ne forte accidat nobis pestis aut gladius ”. 
Exodus 5 4 Ait ad eos rex Aegypti: “ Quare, Moyses et Aaron, sollicitatis populum ab operibus suis? Ite ad onera vestra ”. 
Exodus 5 5 Dixitque pharao: “ Multus nimis iam est populus terrae; videtis quod turba succreverit; quanto magis si dederitis eis requiem ab operibus? ”.
Exodus 5 6 Praecepit ergo in die illo exactoribus populi et praefectis eius dicens: 
Exodus 5 7 “ Nequaquam ultra dabitis paleas populo ad conficiendos lateres sicut prius, sed ipsi vadant et colligant stipulas. 
Exodus 5 8 Et mensuram laterum, quam prius faciebant, imponetis super eos; nec minuetis quidquam. Vacant enim et idcirco vociferantur dicentes: "Eamus et sacrificemus Deo nostro". 
Exodus 5 9 Opprimantur operibus et expleant ea, ut non acquiescant verbis mendacibus ”.
Exodus 5 10 Igitur egressi exactores populi et praefecti eius dixerunt ad populum: “ Sic dicit pharao: "Non do vobis paleas. 
Exodus 5 11 Ite et colligite, sicubi invenire poteritis, nec minuetur quid quam de opere vestro" ”. 
Exodus 5 12 Dispersusque est populus per omnem terram Aegypti ad colligendas paleas. 
Exodus 5 13 Exactores quoque instabant dicentes: “ Complete opus vestrum cotidie, ut prius facere solebatis, quando dabantur vobis paleae ”. 
Exodus 5 14 Flagellatique sunt praefecti filiorum Israel, quos constituerant super eos exactores pharaonis dicentes: “ Quare non implestis mensuram laterum sicut prius, nec heri nec hodie? ”.
Exodus 5 15 Veneruntque praefecti filiorum Israel et vociferati sunt ad pharaonem dicentes: “ Cur ita agis contra servos tuos? 
Exodus 5 16 Paleae non dantur nobis, et lateres similiter imperantur; en famuli tui flagellis caedimur, et populus tuus est in culpa ”. 
Exodus 5 17 Qui ait: “ Vacatis otio et idcirco dicitis: "Eamus et sacrificemus Domino". 
Exodus 5 18 Ite ergo et operamini; paleae non dabuntur vobis, et reddetis consuetum numerum laterum ”.
Exodus 5 19 Videbantque se praefecti filiorum Israel in malo, eo quod diceretur eis: “ Non minuetur quidquam de lateribus per singulos dies ”; 
Exodus 5 20 occurreruntque Moysi et Aaron, qui stabant ex adverso egredientibus a pharaone, 
Exodus 5 21 et dixerunt ad eos: “ Videat Dominus et iudicet, quoniam foetere fecistis odorem nostrum coram pharaone et servis eius; et praebuistis ei gladium, ut occideret nos ”. 
Exodus 5 22 Reversusque est Moyses ad Dominum et ait: “ Domine, cur afflixisti populum istum? Quare misisti me? 
Exodus 5 23 Ex eo enim quo ingressus sum ad pharaonem, ut loquerer in nomine tuo, afflixit populum tuum; et non liberasti eos ”.
Exodus 6 1 Dixitque Dominus ad Moysen: “ Nunc videbis quae facturus sim pharaoni; per manum enim fortem dimittet eos et in manu robusta eiciet illos de terra sua ”.
Exodus 6 2 Locutusque est Dominus ad Moysen dicens: “ Ego Dominus, 
Exodus 6 3 qui apparui Abraham, Isaac et Iacob ut Deus omnipotens; et nomen meum Dominum non indicavi eis. 
Exodus 6 4 Pepigique cum eis foedus, ut darem illis terram Chanaan, terram peregrinationis eorum, in qua fuerunt advenae. 
Exodus 6 5 Ego audivi gemitum filiorum Israel, quia Aegyptii oppresserunt eos, et recordatus sum pacti mei. 
Exodus 6 6 Ideo dic filiis Israel: Ego Dominus, qui educam vos de ergastulo Aegyptiorum; et eruam de servitute ac redimam in brachio excelso et iudiciis magnis. 
Exodus 6 7 Et assumam vos mihi in populum et ero vester Deus; et scietis quod ego sum Dominus Deus vester, qui eduxerim vos de ergastulo Aegyptiorum 
Exodus 6 8 et induxerim in terram, super quam levavi manum meam, ut darem eam Abraham, Isaac et Iacob; daboque illam vobis possidendam, ego Dominus ”.
Exodus 6 9 Narravit ergo Moyses omnia filiis Israel; qui non acquieverunt ei propter angustiam spiritus et opus durissimum. 
Exodus 6 10 Locutusque est Dominus ad Moysen dicens: 
Exodus 6 11 “ Ingredere et loquere ad pharaonem regem Aegypti, ut dimittat filios Israel de terra sua ”. 
Exodus 6 12 Respondit Moyses coram Domino: “ Ecce, filii Israel non audiunt me, et quomodo audiet me pharao, praesertim cum incircumcisus sim labiis? ”.
Exodus 6 13 Locutusque est Dominus ad Moysen et Aaron et dedit mandatum ad filios Israel et ad pharaonem regem Aegypti, ut educerent filios Israel de terra Aegypti.
Exodus 6 14 Isti sunt principes domorum per familias suas. Filii Ruben primogeniti Israelis: Henoch et Phallu, Hesron et Charmi; hae cognationes Ruben.
Exodus 6 15 Filii Simeon: Iamuel et Iamin et Ahod et Iachin et Sohar er Saul filius Chananitidis; hae progenies Simeon.
Exodus 6 16 Et haec nomina filiorum Levi per cognationes suas: Gerson et Caath et Merari; anni autem vitae Levi fuerunt centum triginta septem.
Exodus 6 17 Filii Gerson: Lobni et Semei per cognationes suas.
Exodus 6 18 Filii Caath: Amram et Isaar et Hebron et Oziel; anni quoque vitae Caath centum triginta tres.
Exodus 6 19 Filii Merari: Moholi et Musi; hae cognationes Levi per familias suas.
Exodus 6 20 Accepit autem Amram uxorem Iochabed amitam suam, quae peperit ei Aaron et Moysen; fueruntque anni vitae Amram centum triginta septem.
Exodus 6 21 Filii quoque Isaar: Core et Napheg et Zechri.
Exodus 6 22 Filii quoque Oziel: Misael et Elisaphan et Sethri.
Exodus 6 23 Accepit autem Aaron uxorem Elisabeth filiam Aminadab sororem Naasson, quae peperit ei Nadab et Abiu et Eleazar et Ithamar.
Exodus 6 24 Filii quoque Core: Asir et Elcana et Abiasaph; hae sunt cognationes Coritarum.
Exodus 6 25 At vero Eleazar filius Aaron accepit uxorem de filiabus Phutiel, quae peperit ei Phinees; hi sunt principes familiarum Leviticarum per cognationes suas.
Exodus 6 26 Iste est Aaron et Moyses, quibus praecepit Dominus, ut educerent filios Israel de terra Aegypti per turmas suas. 
Exodus 6 27 Hi sunt qui loquuntur ad pharaonem regem Aegypti, ut educant filios Israel de Aegypto; iste est Moyses et Aaron 
Exodus 6 28 in die, qua locutus est Dominus ad Moysen in terra Aegypti.
Exodus 6 29 Et locutus est Dominus ad Moysen dicens: “ Ego Dominus; loquere ad pharaonem regem Aegypti omnia, quae ego loquor tibi ”. 
Exodus 6 30 Et ait Moyses coram Domino: “ En incircumcisus labiis sum. Quomodo audiet me pharao? ”.
Exodus 7 1 Dixitque Dominus ad Moysen: “ Ecce constitui te deum pha raonis, et Aaron frater tuus erit propheta tuus. 
Exodus 7 2 Tu loqueris omnia, quae mando tibi; et ille loquetur ad pharaonem, ut dimittat filios Israel de terra sua. 
Exodus 7 3 Sed ego indurabo cor eius et multiplicabo signa et ostenta mea in terra Aegypti. 
Exodus 7 4 Et non audiet vos; immittamque manum meam super Aegyptum et educam exercitum et populum meum, filios Israel, de terra Aegypti per iudicia maxima. 
Exodus 7 5 Et scient Aegyptii quia ego sum Dominus, qui extenderim manum meam super Aegyptum et eduxerim filios Israel de medio eorum ”.
Exodus 7 6 Fecit itaque Moyses et Aaron, sicut praeceperat Dominus; ita egerunt. 
Exodus 7 7 Erat autem Moyses octoginta annorum, et Aaron octoginta trium, quando locuti sunt ad pharaonem.
Exodus 7 8 Dixitque Dominus ad Moysen et Aaron: 
Exodus 7 9 “ Cum dixerit vobis pharao: "Ostendite signum", dices ad Aaron: Tolle virgam tuam et proice eam coram pharaone, ac vertetur in colubrum ”. 
Exodus 7 10 Ingressi itaque Moyses et Aaron ad pharaonem fecerunt, sicut praeceperat Dominus; proiecitque Aaron virgam coram pharaone et servis eius, quae versa est in colubrum.
Exodus 7 11 Vocavit autem pharao sapientes et maleficos, et fecerunt etiam ipsi magi Aegypti per incantationes suas similiter. 
Exodus 7 12 Proieceruntque singuli virgas suas, quae versae sunt in colubros; sed devoravit virga Aaron virgas eorum. 
Exodus 7 13 Induratumque est cor pharaonis, et non audivit eos, sicut dixerat Dominus.
Exodus 7 14 Dixit autem Dominus ad Moysen: “ Ingravatum est cor pharaonis: non vult dimittere populum. 
Exodus 7 15 Vade ad eum mane. Ecce egredietur ad aquas; et stabis in occursum eius super ripam fluminis. Et virgam, quae conversa est in serpentem, tolles in manu tua 
Exodus 7 16 dicesque ad eum: Dominus, Deus Hebraeorum, misit me ad te dicens: Dimitte populum meum, ut sacrificet mihi in deserto; et usque ad praesens audire noluisti. 
Exodus 7 17 Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis; et vertetur in sanguinem. 
Exodus 7 18 Pisces quoque, qui sunt in fluvio, morientur, et computrescent aquae, et taedebit Aegyptios bibere aquam fluminis ”.
Exodus 7 19 Dixit quoque Dominus ad Moysen: “ Dic ad Aaron: Tolle virgam tuam et extende manum tuam super aquas Aegypti, super fluvios eorum et rivos ac paludes et omnes lacus aquarum, ut vertantur in sanguinem; et sit cruor in omni terra Aegypti, tam in ligneis vasis quam in saxeis ”. 
Exodus 7 20 Feceruntque ita Moyses et Aaron, sicut praeceperat Dominus. Et elevans virgam percussit aquam fluminis coram pharaone et servis eius; quae versa est in sanguinem. 
Exodus 7 21 Et pisces, qui erant in flumine, mortui sunt, computruitque fluvius, et non poterant Aegyptii bibere aquam fluminis; et fuit sanguis in tota terra Aegypti.
Exodus 7 22 Feceruntque similiter malefici Aegyptiorum incantationibus suis; et induratum est cor pharaonis, nec audivit eos, sicut dixerat Dominus. 
Exodus 7 23 Avertitque se et ingressus est domum suam nec ad hoc apposuit cor suum. 
Exodus 7 24 Foderunt autem omnes Aegyptii per circuitum fluminis aquam, ut biberent; non enim poterant bibere de aqua fluminis. 
Exodus 7 25 Impletique sunt septem dies, postquam percussit Dominus fluvium.
Exodus 7 26 Dixit quoque Dominus ad Moysen: “ Ingredere ad pharaonem et dices ad eum: Haec dicit Dominus: Dimitte populum meum, ut sacrificet mihi. 
Exodus 7 27 Sin autem nolueris dimittere, ecce ego percutiam omnes terminos tuos ranis. 
Exodus 7 28 Et ebulliet fluvius ranas, quae ascendent et ingredientur domum tuam et cubiculum lectuli tui et super stratum tuum et in domos servorum tuorum et in populum tuum et in furnos tuos et in pistrina tua; 
Exodus 7 29 et ad te et ad populum tuum et ad omnes servos tuos intrabunt ranae ”.
Exodus 8 1 Dixitque Dominus ad Moysen: “ Dic ad Aaron: Extende ma num tuam cum baculo tuo super fluvios, super rivos ac paludes et educ ranas super terram Aegypti ”. 
Exodus 8 2 Et extendit Aaron manum super aquas Aegypti, et ascenderunt ranae operueruntque terram Aegypti. 
Exodus 8 3 Fecerunt autem et malefici per incantationes suas similiter eduxeruntque ranas super terram Aegypti.
Exodus 8 4 Vocavit autem pharao Moysen et Aaron et dixit: “ Orate Dominum, ut auferat ranas a me et a populo meo, et dimittam populum, ut sacrificet Domino ”. 
Exodus 8 5 Dixitque Moyses ad pharaonem: “ Constitue mihi, quando deprecer pro te et pro servis et pro populo tuo, ut abigantur ranae a te et a domo tua et tantum in flumine remaneant ”. 
Exodus 8 6 Qui respondit: “ Cras ”. At ille: “ Iuxta verbum, inquit, tuum faciam, ut scias quoniam non est sicut Dominus Deus noster. 
Exodus 8 7 Et recedent ranae a te et a domo tua et a servis tuis et a populo tuo; tantum in flumine remanebunt ”. 
Exodus 8 8 Egressique sunt Moyses et Aaron a pharaone; et clamavit Moyses ad Dominum pro sponsione ranarum, quam condixerat pharaoni. 
Exodus 8 9 Fecitque Dominus iuxta verbum Moysi, et mortuae sunt ranae de domibus et de villis et de agris; 
Exodus 8 10 congregaveruntque eas in immensos aggeres, et computruit terra. 
Exodus 8 11 Videns autem pharao quod data esset requies, ingravavit cor suum et non audivit eos, sicut dixerat Dominus.
Exodus 8 12 Dixitque Dominus ad Moysen: “ Loquere ad Aaron: Extende virgam tuam et percute pulverem terrae, et sint scinifes in universa terra Aegypti ”. 
Exodus 8 13 Feceruntque ita; et extendit Aaron manum virgam tenens percussitque pulverem terrae. Et facti sunt scinifes in hominibus et in iumentis; omnis pulvis terrae versus est in scinifes per totam terram Aegypti.
Exodus 8 14 Feceruntque similiter malefici incantationibus suis, ut educerent scinifes; et non potuerunt. Erantque scinifes tam in hominibus quam in iumentis; 
Exodus 8 15 et dixerunt malefici ad pharaonem: “ Digitus Dei est hic ”. Induratumque est cor pharaonis et non audivit eos, sicut praeceperat Dominus.
Exodus 8 16 Dixit quoque Dominus ad Moysen: “ Consurge diluculo et sta coram pharaone. Egredietur enim ad aquas, et dices ad eum: Haec dicit Dominus: Dimitte populum meum, ut sacrificet mihi. 
Exodus 8 17 Quod si non dimiseris eum, ecce ego immittam in te et in servos tuos et in populum tuum et in domos tuas omne genus muscarum; et implebuntur domus Aegyptiorum muscis et etiam humus, in qua fuerint. 
Exodus 8 18 Et segregabo in die illa terram Gessen, in qua populus meus est, ut non sint ibi muscae, et scias quoniam ego Dominus in medio terrae; 
Exodus 8 19 ponamque divi sionem inter populum meum et populum tuum; cras erit signum istud ”. 
Exodus 8 20 Fecitque Dominus ita; et venit musca gravissima in domos pharaonis et servorum eius et in omnem terram Aegypti, corruptaque est terra ab huiuscemodi muscis.
Exodus 8 21 Vocavitque pharao Moysen et Aaron et ait eis: “ Ite, sacrificate Deo vestro in terra ”. 
Exodus 8 22 Et ait Moyses: “ Non potest ita fieri: abominationes enim Aegyptiorum immolabimus Domino Deo nostro; quod si mactaverimus ea, quae colunt Aegyptii, coram eis, lapidibus nos obruent. 
Exodus 8 23 Viam trium dierum pergemus in solitudinem et sacrificabimus Domino Deo nostro, sicut praecepit nobis ”. 
Exodus 8 24 Dixitque pharao: “ Ego dimittam vos, ut sacrificetis Domino Deo vestro in deserto, verumtamen longius ne abeatis; rogate pro me ”. 
Exodus 8 25 Et ait Moyses: “ Egressus a te, orabo Dominum, et recedet musca a pharaone et a servis suis et a populo eius cras; verumtamen noli ultra fallere, ut non dimittas populum sacrificare Domino ”. 
Exodus 8 26 Egressusque Moyses a pharaone oravit Dominum; 
Exodus 8 27 qui fecit iuxta verbum illius et abstulit muscas a pharaone et a servis suis et a populo eius; non superfuit ne una quidem. 
Exodus 8 28 Et ingravatum est cor pharaonis, ita ut ne hac quidem vice dimitteret populum.
Exodus 9 1 Dixit autem Dominus ad Moysen: “ Ingredere ad pharaonem et loquere ad eum: Haec dicit Dominus, Deus Hebraeorum: Dimitte populum meum, ut sacrificet mihi. 
Exodus 9 2 Quod si adhuc renuis et retines eos, 
Exodus 9 3 ecce manus Domini erit super possessionem tuam in agris, super equos et asinos et camelos et boves et oves, pestis valde gravis; 
Exodus 9 4 et distinguet Dominus inter possessiones Israel et possessiones Aegyptiorum, ut nihil omnino pereat ex his, quae pertinent ad filios Israel. 
Exodus 9 5 Constituitque Dominus tempus dicens: Cras faciet Dominus verbum istud in terra ”.
Exodus 9 6 Fecit ergo Dominus verbum hoc altera die, mortuaque sunt omnia animantia Aegyptiorum; de animalibus vero filiorum Israel nihil omnino periit. 
Exodus 9 7 Et misit pharao ad videndum; nec erat quidquam mortuum de his, quae possidebat Israel. Ingravatumque est cor pharaonis, et non dimisit populum.
Exodus 9 8 Et dixit Dominus ad Moysen et Aaron: “ Tollite plenas manus cineris de camino, et spargat illum Moyses in caelum coram pharaone; 
Exodus 9 9 sitque pulvis super omnem terram Aegypti; erunt enim in hominibus et iumentis ulcera et vesicae turgentes in universa terra Aegypti ”.
Exodus 9 10 Tuleruntque cinerem de camino et steterunt coram pharaone, et sparsit illum Moyses in caelum; factaque sunt ulcera vesicarum turgentium in hominibus et iumentis. 
Exodus 9 11 Nec poterant malefici stare coram Moyse propter ulcera, quae in illis erant et in omni terra Aegypti. 
Exodus 9 12 Induravitque Dominus cor pharaonis, et non audivit eos, sicut locutus est Dominus ad Moysen.
Exodus 9 13 Dixitque Dominus ad Moysen: “ Mane consurge et sta coram pharaone et dices ad eum: Haec dicit Dominus, Deus Hebraeorum: Dimitte populum meum, ut sacrificet mihi; 
Exodus 9 14 quia in hac vice mittam omnes plagas meas super cor tuum et super servos tuos et super populum tuum, ut scias quod non sit similis mei in omni terra. 
Exodus 9 15 Nunc enim extendens manum si percussissem te et populum tuum peste, perisses de terra. 
Exodus 9 16 Idcirco autem servavi te, ut ostendam in te fortitudinem meam, et narretur nomen meum in omni terra. 
Exodus 9 17 Adhuc retines populum meum et non vis dimittere eum? 
Exodus 9 18 En pluam cras, hac ipsa hora, grandinem multam nimis, qualis non fuit in Aegypto a die, qua fundata est, usque in praesens tempus. 
Exodus 9 19 Mitte ergo iam nunc et congrega iumenta tua et omnia, quae habes in agro; homines enim et iumenta universa, quae inventa fuerint foris nec congregata de agris, cadet super ea grando, et morientur ”. 
Exodus 9 20 Qui timuit verbum Domini de servis pharaonis, fecit confugere servos suos et iumenta in domos; 
Exodus 9 21 qui autem neglexit sermonem Domini, dimisit servos suos et iumenta in agris.
Exodus 9 22 Et dixit Dominus ad Moysen: “ Extende manum tuam in caelum, ut fiat grando in universa terra Aegypti super homines et super iumenta et super omnem herbam agri in terra Aegypti ”. 
Exodus 9 23 Extenditque Moyses virgam in caelum, et Dominus dedit tonitrua et grandinem ac discurrentia fulgura super terram; pluitque Dominus grandinem super terram Aegypti. 
Exodus 9 24 Et grando et ignis immixta pariter ferebantur; tantaeque fuit magnitudinis, quanta ante numquam apparuit in universa terra Aegypti, ex quo gens illa condita est. 
Exodus 9 25 Et percussit grando in omni terra Aegypti cuncta, quae fuerunt in agris, ab homine usque ad iumentum; cunctamque herbam agri percussit grando et omne lignum regionis confregit. 
Exodus 9 26 Tantum in terra Gessen, ubi erant filii Israel, grando non cecidit.
Exodus 9 27 Misitque pharao et vocavit Moysen et Aaron dicens ad eos: “ Nunc peccavi; Dominus iustus, ego et populus meus rei. 
Exodus 9 28 Orate Dominum, ut desinant tonitrua Dei et grando, et dimittam vos, et nequaquam hic ultra manebitis ”. 
Exodus 9 29 Ait Moyses: “ Cum egressus fuero de urbe, extendam palmas meas ad Dominum; et cessabunt tonitrua, et grando non erit, ut scias quia Domini est terra. 
Exodus 9 30 Novi autem quod et tu et servi tui necdum timeatis Dominum Deum ”. 
Exodus 9 31 Linum ergo et hordeum laesum est, eo quod hordeum iam spicas et linum iam folliculos germinaret; 
Exodus 9 32 triticum autem et far non sunt laesa, quia serotina erant.
Exodus 9 33 Egressusque Moyses a pharaone ex urbe tetendit manus ad Dominum; et cessaverunt tonitrua et grando, nec ultra effundebatur pluvia super terram. 
Exodus 9 34 Videns autem pharao quod cessasset pluvia et grando et tonitrua, auxit peccatum; 
Exodus 9 35 et ingravatum est cor eius et servorum illius et induratum nimis; nec dimisit filios Israel, sicut dixerat Dominus per manum Moysi.
Exodus 10 1 Et dixit Dominus ad Moy sen: “ Ingredere ad pharao nem: ego enim induravi cor eius et servorum illius, ut faciam signa mea haec in medio eorum, 
Exodus 10 2 et narres in auribus filii tui et nepotum tuorum, quotiens contriverim Aegyptios et signa mea fecerim in eis; et sciatis quia ego Dominus ”.
Exodus 10 3 Introierunt ergo Moyses et Aaron ad pharaonem et dixerunt ei: “ Haec dicit Dominus, Deus Hebraeorum: Usquequo non vis subici mihi? Dimitte populum meum, ut sacrificet mihi. 
Exodus 10 4 Sin autem resistis et non vis dimittere eum, ecce ego inducam cras locustam in fines tuos, 
Exodus 10 5 quae operiat superficiem terrae, ne quidquam eius appareat, sed comedatur, quod residuum fuerit grandini; corrodet enim omnia ligna, quae germinant in agris. 
Exodus 10 6 Et implebunt domos tuas et servorum tuorum et omnium Aegyptiorum, quantam non viderunt patres tui et avi, ex quo orti sunt super terram usque in praesentem diem ”. Avertitque se et egressus est a pharaone.
Exodus 10 7 Dixerunt autem servi pharaonis ad eum: “ Usquequo patiemur hoc scandalum? Dimitte homines, ut sacrificent Domino Deo suo; nonne vides quod perierit Aegyptus? ”. 
Exodus 10 8 Revocaveruntque Moysen et Aaron ad pharaonem, qui dixit eis: “ Ite, sacrificate Domino Deo vestro. Quinam sunt qui ituri sunt? ”. 
Exodus 10 9 Ait Moyses: “ Cum parvulis nostris et senioribus pergemus, cum filiis et filiabus, cum ovibus et armentis; est enim sollemnitas Domini nobis ”. 
Exodus 10 10 Et respondit eis: “ Sic Dominus sit vobiscum, quomodo ego dimittam vos et parvulos vestros. Cui dubium est quod pessime cogitetis? 
Exodus 10 11 Non fiet ita, sed ite tantum viri et sacrificate Domino; hoc enim et ipsi petistis ”. Statimque eiecti sunt de conspectu pharaonis.
Exodus 10 12 Dixit autem Dominus ad Moysen: “ Extende manum tuam super terram Aegypti, ut veniat locusta et ascendat super eam et devoret omnem herbam, quidquid residuum fuerit grandini ”. 
Exodus 10 13 Et extendit Moyses virgam super terram Aegypti, et Dominus induxit ventum urentem tota die illa et nocte. Et mane facto, ventus urens levavit locustas; 
Exodus 10 14 quae ascenderunt super universam terram Aegypti et sederunt in cunctis finibus Aegyptiorum innumerabiles, quales ante illud tempus non fuerant nec postea futurae sunt. 
Exodus 10 15 Operueruntque universam superficiem terrae, et obscurata est terra. Devoraverunt igitur omnem herbam terrae et, quidquid pomorum in arboribus fuit, quae grando dimiserat; nihilque omnino virens relictum est in lignis et in herbis terrae in cuncta Aegypto.
Exodus 10 16 Quam ob rem festinus pharao vocavit Moysen et Aaron et dixit eis: “ Peccavi in Dominum Deum vestrum et in vos. 
Exodus 10 17 Sed nunc dimittite peccatum mihi tantum hac vice et rogate Dominum Deum vestrum, ut auferat a me saltem mortem istam ”. 
Exodus 10 18 Egressusque Moyses de conspectu pharaonis oravit Dominum, 
Exodus 10 19 qui flare fecit ventum ab occidente vehementissimum et arreptam locustam proiecit in mare Rubrum; non remansit ne una quidem in cunctis finibus Aegypti. 
Exodus 10 20 Et induravit Dominus cor pharaonis, nec dimisit filios Israel. 
Exodus 10 21 Dixit autem Dominus ad Moysen: “ Extende manum tuam in caelum, et sint tenebrae super terram Aegypti tam densae ut palpari queant ”. 
Exodus 10 22 Extenditque Moyses manum in caelum, et factae sunt tenebrae horribiles in universa terra Aegypti tribus diebus. 
Exodus 10 23 Nemo vidit fratrem suum nec movit se de loco, in quo erat. Ubicumque autem habitabant filii Israel, lux erat.
Exodus 10 24 Vocavitque pharao Moysen et Aaron et dixit eis: “ Ite, sacrificate Domino; oves tantum vestrae et armenta remaneant, parvuli vestri eant vobiscum ”. 
Exodus 10 25 Ait Moyses: “ Etiamsi tu hostias et holocausta dares nobis, quae offeramus Domino Deo nostro, 
Exodus 10 26 tamen et greges nostri pergent nobiscum; non remanebit ex eis ungula, quoniam ex ipsis sumemus, quae necessaria sunt in cultum Domini Dei nostri; praesertim cum ignoremus quid debeat immolari, donec ad ipsum locum perveniamus ”.
Exodus 10 27 Induravit autem Dominus cor pharaonis, et noluit dimittere eos. 
Exodus 10 28 Dixitque pharao ad eum: “ Recede a me. Cave, ne ultra videas faciem meam; quocumque die apparueris mihi, morieris ”. 
Exodus 10 29 Respondit Moyses: “ Ita fiet, ut locutus es; non videbo ultra faciem tuam ”.
Exodus 11 1 Et dixit Dominus ad Moy sen: “ Adhuc una plaga tan gam pharaonem et Aegyptum, et post haec dimittet vos utique, immo et exire compellet. 
Exodus 11 2 Dices ergo omni plebi, ut postulet vir ab amico suo et mulier a vicina sua vasa argentea et aurea; 
Exodus 11 3 dabit autem Dominus gratiam populo coram Aegyptiis ”. Fuitque Moyses vir magnus valde in terra Aegypti coram servis pharaonis et omni populo.
Exodus 11 4 Et ait Moyses: “ Haec dicit Dominus: Media nocte egrediar in Aegyptum; 
Exodus 11 5 et morietur omne primogenitum in terra Aegyptiorum, a primogenito pharaonis, qui sedet in solio eius, usque ad primogenitum ancillae, quae est ad molam, et omnia primogenita iumentorum. 
Exodus 11 6 Eritque clamor magnus in universa terra Aegypti, qualis nec ante fuit nec postea futurus est. 
Exodus 11 7 Apud omnes autem filios Israel non mutiet canis contra hominem et pecus, ut sciatis quanto miraculo dividat Dominus Aegyptios et Israel. 
Exodus 11 8 Descendentque omnes servi tui isti ad me et adorabunt me dicentes: "Egredere tu et omnis populus, qui sequitur te". Post haec egrediar ”. Et exivit a pharaone iratus nimis.
Exodus 11 9 Dixit autem Dominus ad Moysen: “ Non audiet vos pharao, ut multa signa fiant in terra Aegypti ”. 
Exodus 11 10 Moyses autem et Aaron fecerunt omnia ostenta haec coram pharaone; et induravit Dominus cor pharaonis, nec dimisit filios Israel de terra sua.
Exodus 12 1 Dixit Dominus ad Moysen et Aaron in terra Aegypti: 
Exodus 12 2 “ Mensis iste vobis principium mensium, primus erit in mensibus anni. 
Exodus 12 3 Loquimini ad universum coetum filiorum Israel et dicite eis: Decima die mensis huius tollat unusquisque agnum per familias et domos suas. 
Exodus 12 4 Sin autem minor est numerus, ut sufficere possit ad vescendum agnum, assumet vicinum suum, qui iunctus est domui suae, iuxta numerum animarum, quae sufficere possunt ad esum agni. 
Exodus 12 5 Erit autem vobis agnus absque macula, masculus, anniculus; quem de agnis vel haedis tolletis 
Exodus 12 6 et servabitis eum usque ad quartam decimam diem mensis huius; immolabitque eum universa congregatio filiorum Israel ad vesperam. 
Exodus 12 7 Et sument de sanguine eius ac ponent super utrumque postem et in superliminaribus domorum, in quibus comedent illum; 
Exodus 12 8 et edent carnes nocte illa assas igni et azymos panes cum lactucis amaris. 
Exodus 12 9 Non comedetis ex eo crudum quid nec coctum aqua, sed tantum assum igni; caput cum pedibus eius et intestinis vorabitis. 
Exodus 12 10 Nec remanebit quidquam ex eo usque mane; si quid residuum fuerit, igne comburetis. 
Exodus 12 11 Sic autem comedetis illum: renes vestros accingetis, calceamenta habebitis in pedibus, tenentes baculos in manibus, et comedetis festinanter; est enim Pascha (id est Transitus) Domini!
Exodus 12 12 Et transibo per terram Aegypti nocte illa percutiamque omne primogenitum in terra Aegypti ab homine usque ad pecus; et in cunctis diis Aegypti faciam iudicia, ego Dominus. 
Exodus 12 13 Erit autem sanguis vobis in signum in aedibus, in quibus eritis; et videbo sanguinem et transibo vos, nec erit in vobis plaga disperdens, quando percussero terram Aegypti. 
Exodus 12 14 Habebitis autem hanc diem in monumentum et celebrabitis eam sollemnem Domino in generationibus vestris cultu sempiterno.
Exodus 12 15 Septem diebus azyma comedetis. Iam in die primo non erit fermentum in domibus vestris; quicumque comederit fermentatum, a primo die usque ad diem septimum, peribit anima illa de Israel.
Exodus 12 16 Dies prima erit sancta atque sollemnis, et dies septima eadem festivitate venerabilis. Nihil operis facietis in eis, exceptis his, quae ad vescendum pertinent.
Exodus 12 17 Et observabitis azyma, in eadem enim ipsa die eduxi exercitum vestrum de terra Aegypti; et custodietis diem istum in generationes vestras ritu perpetuo. 
Exodus 12 18 Primo mense, quarta decima die mensis ad vesperam comedetis azyma; usque ad diem vicesimam primam eiusdem mensis ad vesperam.
Exodus 12 19 Septem diebus fermentum non invenietur in domibus vestris. Qui comederit fermentatum, peribit anima eius de coetu Israel, tam de advenis quam de indigenis terrae. 
Exodus 12 20 Omne fermentatum non comedetis; in cunctis habitaculis vestris edetis azyma ”.
Exodus 12 21 Vocavit autem Moyses omnes seniores filiorum Israel et dixit ad eos: “ Ite tollentes animal per familias vestras et immolate Pascha. 
Exodus 12 22 Fasciculumque hyssopi tingite in sanguine, qui est in pelvi, et aspergite ex eo superliminare et utrumque postem. Nullus vestrum egrediatur ostium domus suae usque mane. 
Exodus 12 23 Transibit enim Dominus percutiens Aegyptios; cumque viderit sanguinem in superliminari et in utroque poste, transcendet ostium et non sinet percussorem ingredi domos vestras et laedere. 
Exodus 12 24 Custodite verbum istud legitimum tibi et filiis tuis usque in aeternum. 
Exodus 12 25 Cumque introieritis terram, quam Dominus daturus est vobis, ut pollicitus est, observabitis caeremonias istas; 
Exodus 12 26 et, cum dixerint vobis filii vestri: "Quae est ista religio?", 
Exodus 12 27 dicetis eis: "Victima Paschae Domino est, quando transivit super domos filiorum Israel in Aegypto percutiens Aegyptios et domos nostras liberans" ”. Incurvatusque populus adoravit; 
Exodus 12 28 et egressi filii Israel fecerunt, sicut praeceperat Dominus Moysi et Aaron.
Exodus 12 29 Factum est autem in noctis medio, percussit Dominus omne primogenitum in terra Aegypti, a primogenito pharaonis, qui in solio eius sedebat, usque ad primogenitum captivi, qui erat in carcere, et omne primogenitum iumentorum. 
Exodus 12 30 Surrexitque pharao nocte et omnes servi eius cunctaque Aegyptus, et ortus est clamor magnus in Aegypto, neque enim erat domus, in qua non iaceret mortuus. 
Exodus 12 31 Vocatisque pharao Moyse et Aaron nocte, ait: “ Surgite, egredimini a populo meo, vos et filii Israel; ite, immolate Domino, sicut dicitis. 
Exodus 12 32 Oves vestras et armenta assumite, ut petieratis, et abeuntes benedicite mihi ”. 
Exodus 12 33 Urgebantque Aegyptii populum de terra exire velociter dicentes: “ Omnes moriemur ”. 
Exodus 12 34 Tulit igitur populus conspersam farinam, antequam fermentaretur; et ligans pistrina in palliis suis posuit super umeros suos. 
Exodus 12 35 Feceruntque filii Israel, sicut praeceperat Moyses, et petierunt ab Aegyptiis vasa argentea et aurea vestemque plurimam. 
Exodus 12 36 Dominus autem dedit gratiam populo coram Aegyptiis, ut commodarent eis; et spoliaverunt Aegyptios.
Exodus 12 37 Profectique sunt filii Israel de Ramesse in Succoth, sescenta fere milia peditum virorum absque parvulis. 
Exodus 12 38 Sed et vulgus promiscuum innumerabile ascendit cum eis, oves et armenta, animantia multa nimis. 
Exodus 12 39 Coxeruntque farinam, quam dudum de Aegypto conspersam tulerant, et fecerunt subcinericios panes azymos; neque enim poterant fermentari, cogentibus exire Aegyptiis et nullam facere sinentibus moram; nec pulmenti quidquam occurrerant praeparare.
Exodus 12 40 Habitatio autem filiorum Israel, qua manserant in Aegypto, fuit quadringentorum triginta annorum. 
Exodus 12 41 Quibus expletis, eadem die egressus est omnis exercitus Domini de terra Aegypti. 
Exodus 12 42 Nox ista vigiliarum Domino, quando eduxit eos de terra Aegypti: hanc observare debent Domino omnes filii Israel in generationibus suis.
Exodus 12 43 Dixitque Dominus ad Moysen et Aaron: “ Haec est religio Paschae: Omnis alienigena non comedet ex eo; 
Exodus 12 44 omnis autem servus empticius circumcidetur et sic comedet; 
Exodus 12 45 advena et mercennarius non edent ex eo. 
Exodus 12 46 In una domo comedetur, nec efferetis de carnibus eius foras nec os illius confringetis. 
Exodus 12 47 Omnis coetus filiorum Israel faciet illud. 
Exodus 12 48 Quod si quis peregrinorum in vestram voluerit transire coloniam et facere Pascha Domini, circumcidetur prius omne masculinum eius, et tunc rite celebrabit eritque sicut indigena terrae; si quis autem circumcisus non fuerit, non vescetur ex eo. 
Exodus 12 49 Eadem lex erit indigenae et colono, qui peregrinatur apud vos ”. 
Exodus 12 50 Feceruntque omnes filii Israel, sicut praeceperat Dominus Moysi et Aaron; 
Exodus 12 51 et in eadem die eduxit Dominus filios Israel de terra Aegypti per turmas suas.
Exodus 13 1 Locutusque est Dominus ad Moysen dicens: 
Exodus 13 2 “ Sanctifica mihi omne primogenitum, quod aperit vulvam in filiis Israel, tam de hominibus quam de iumentis: mea sunt enim omnia ”.
Exodus 13 3 Et ait Moyses ad populum: “ Mementote diei huius, in qua egressi estis de Aegypto et de domo servitutis, quoniam in manu forti eduxit vos Dominus de loco isto, ut non comedatis fermentatum panem. 
Exodus 13 4 Hodie egredimini, mense Abib (id est novarum Frugum). 
Exodus 13 5 Cumque introduxerit te Dominus in terram Chananaei et Hetthaei et Amorraei et Hevaei et Iebusaei, quam iuravit patribus tuis, ut daret tibi, terram fluentem lacte et melle; celebrabis hunc morem sacrorum mense isto.
Exodus 13 6 Septem diebus vesceris azymis, et in die septimo erit sollemnitas Domini. 
Exodus 13 7 Azyma comedetis septem diebus: non apparebit apud te aliquid fermentatum nec in cunctis finibus tuis. 
Exodus 13 8 Narrabisque filio tuo in die illo dicens: "Propter hoc, quod fecit mihi Dominus, quando egressus sum de Aegypto". 
Exodus 13 9 Et erit quasi signum in manu tua et quasi monumentum inter oculos tuos, ut lex Domini semper sit in ore tuo; in manu enim forti eduxit te Dominus de Aegypto. 
Exodus 13 10 Custodies huiuscemodi cultum statuto tempore a diebus in dies.
Exodus 13 11 Cumque introduxerit te Dominus in terram Chananaei, sicut iuravit tibi et patribus tuis, et dederit tibi eam, 
Exodus 13 12 separabis omne, quod aperit vulvam, Domino et quod primitivum est in pecoribus tuis; quidquid habueris masculini sexus, consecrabis Domino. 
Exodus 13 13 Primogenitum asini mutabis ove; quod, si non redemeris, interficies. Omne autem primogenitum hominis de filiis tuis pretio redimes. 
Exodus 13 14 Cumque interrogaverit te filius tuus cras dicens: "Quid est hoc?", respondebis ei: "In manu forti eduxit nos Dominus de Aegypto, de domo servitutis. 
Exodus 13 15 Nam, cum induratus esset pharao et nollet nos dimittere, occidit Dominus omne primogenitum in terra Aegypti, a primogenito hominis usque ad primogenitum iumentorum; idcirco immolo Domino omne, quod aperit vulvam, masculini sexus, et omnia primogenita filiorum meorum redimo". 
Exodus 13 16 Erit igitur quasi signum in manu tua et quasi appensum quid ob recordationem inter oculos tuos, eo quod in manu forti eduxit nos Dominus de Aegypto ”.
Exodus 13 17 Igitur cum emisisset pharao populum, non eos duxit Deus per viam terrae Philisthim, quae vicina est, reputans ne forte paeniteret populum, si vidisset adversum se bella consurgere, et reverteretur in Aegyptum, 
Exodus 13 18 sed circumduxit per viam deserti, quae est iuxta mare Rubrum. Et armati ascenderunt filii Israel de terra Aegypti. 
Exodus 13 19 Tulit quoque Moyses ossa Ioseph secum, eo quod adiurasset filios Israel dicens: “ Visitabit vos Deus; efferte ossa mea hinc vobiscum ”.
Exodus 13 20 Profectique de Succoth castrametati sunt in Etham, in extremis finibus solitudinis. 
Exodus 13 21 Dominus autem praecedebat eos ad ostendendam viam per diem in columna nubis et per noctem in columna ignis, ut dux esset itineris utroque tempore. 
Exodus 13 22 Nunquam defuit columna nubis per diem, nec columna ignis per noctem, coram populo.
Exodus 14 1 Locutus est autem Dominus ad Moysen dicens: 
Exodus 14 2 “ Lo quere filiis Israel: Reversi castrametentur e regione Phihahiroth, quae est inter Magdolum et mare contra Beelsephon; in conspectu eius castra ponetis super mare. 
Exodus 14 3 Dicturusque est pharao super filiis Israel: "Errant in terra, conclusit eos desertum". 
Exodus 14 4 Et indurabo cor eius, ac persequetur eos, et glorificabor in pharaone et in omni exercitu eius; scientque Aegyptii quia ego sum Dominus ”. Feceruntque ita.
Exodus 14 5 Et nuntiatum est regi Aegyptiorum quod fugisset populus; immutatumque est cor pharaonis et servorum eius super populo, et dixerunt: “ Quid hoc fecimus, ut dimitteremus Israel, ne servirent nobis? ”. 
Exodus 14 6 Iunxit ergo currum et omnem populum suum assumpsit secum; 
Exodus 14 7 tulitque sescentos currus electos et quidquid in Aegypto curruum fuit et bellatores in singulis curribus. 
Exodus 14 8 Induravitque Dominus cor pharaonis regis Aegypti, et persecutus est filios Israel; at illi egressi erant in manu excelsa. 
Exodus 14 9 Cumque persequerentur Aegyptii vestigia praecedentium, reppererunt eos in castris super mare; omnes equi et currus pharaonis, equites et exercitus eius erant in Phihahiroth contra Beelsephon.
Exodus 14 10 Cumque appropinquasset pharao, levantes filii Israel oculos viderunt Aegyptios post se et timuerunt valde clamaveruntque ad Dominum 
Exodus 14 11 et dixerunt ad Moysen: “ Forsitan non erant sepulcra in Aegypto? Ideo tulisti nos, ut moreremur in solitudine. Quid hoc fecisti, ut educeres nos ex Aegypto? 
Exodus 14 12 Nonne iste est sermo, quem loquebamur ad te in Aegypto dicentes: Recede a nobis, ut serviamus Aegyptiis? Multo enim melius erat servire eis quam mori in solitudine ”. 
Exodus 14 13 Et ait Moyses ad populum: “ Nolite timere; state et videte salutem Domini, quam facturus est vobis hodie; Aegyptios enim, quos nunc videtis, nequaquam ultra videbitis usque in sempiternum. 
Exodus 14 14 Dominus pugnabit pro vobis, et vos silebitis ”.
Exodus 14 15 Dixitque Dominus ad Moysen: “ Quid clamas ad me? Loquere filiis Israel, ut proficiscantur. 
Exodus 14 16 Tu autem eleva virgam tuam et extende manum tuam super mare et divide illud, ut gradiantur filii Israel in medio mari per siccum. 
Exodus 14 17 Ego autem indurabo cor Aegyptiorum, ut persequantur eos; et glorificabor in pharaone et in omni exercitu eius, in curribus et in equitibus illius. 
Exodus 14 18 Et scient Aegyptii quia ego sum Dominus, cum glorificatus fuero in pharaone, in curribus atque in equitibus eius ”.
Exodus 14 19 Tollensque se angelus Dei, qui praecedebat castra Israel, abiit post eos; et cum eo pariter columna nubis, priora dimittens, post tergum. 
Exodus 14 20 Stetit inter castra Aegyptiorum et castra Israel; et erat nubes tenebrosa et illuminans noctem, ita ut ad se invicem toto noctis tempore accedere non valerent.
Exodus 14 21 Cumque extendisset Moyses manum super mare, reppulit illud Dominus, flante vento vehementi et urente tota nocte, et vertit in siccum; divisaque est aqua. 
Exodus 14 22 Et ingressi sunt filii Israel per medium maris sicci; erat enim aqua quasi murus a dextra eorum et laeva. 
Exodus 14 23 Persequentesque Aegyptii ingressi sunt post eos, omnis equitatus pharaonis, currus eius et equites per medium maris. 
Exodus 14 24 Iamque advenerat vigilia matutina, et ecce respiciens Dominus super castra Aegyptiorum per columnam ignis et nubis perturbavit exercitum eorum; 
Exodus 14 25 et impedivit rotas curruum, ita ut difficile moverentur. Dixerunt ergo Aegyptii: “ Fugiamus Israelem! Dominus enim pugnat pro eis contra nos ”.
Exodus 14 26 Et ait Dominus ad Moysen: “ Extende manum tuam super mare, ut revertantur aquae ad Aegyptios super currus et equites eorum ”. 
Exodus 14 27 Cumque extendisset Moyses manum contra mare, reversum est primo diluculo ad priorem locum; fugientibusque Aegyptiis occurrerunt aquae, et involvit eos Dominus in mediis fluctibus. 
Exodus 14 28 Reversaeque sunt aquae et operuerunt currus et equites cuncti exercitus pharaonis, qui sequentes ingressi fuerant mare; ne unus quidem superfuit ex eis. 
Exodus 14 29 Filii autem Israel perrexerunt per medium sicci maris, et aquae eis erant quasi pro muro a dextris et a sinistris.
Exodus 14 30 Liberavitque Dominus in die illo Israel de manu Aegyptiorum. Et viderunt Aegyptios mortuos super litus maris 
Exodus 14 31 et manum magnam, quam exercuerat Dominus contra eos; timuitque populus Dominum et crediderunt Domino et Moysi servo eius.
Exodus 15 1 Tunc cecinit Moyses et filii Israel carmen hoc Domino, et dixerunt: “ Cantemus Domino, gloriose enim magnificatus est: equum et ascensorem eius deiecit in mare!
Exodus 15 2 Fortitudo mea et robur meum Dominus, et factus est mihi in salutem. Iste Deus meus, et glorificabo eum; Deus patris mei, et exaltabo eum!
Exodus 15 3 Dominus quasi vir pugnator; Dominus nomen eius!
Exodus 15 4 Currus pharaonis et exercitum eius proiecit in mare; electi bellatores eius submersi sunt in mari Rubro.
Exodus 15 5 Abyssi operuerunt eos, descenderunt in profundum quasi lapis.
Exodus 15 6 Dextera tua, Domine, magnifice in fortitudine, dextera tua, Domine, percussit inimicum.
Exodus 15 7 Et in multitudine gloriae tuae deposuisti adversarios tuos; misisti iram tuam, quae devoravit eos sicut stipulam.
Exodus 15 8 Et in spiritu furoris tui congregatae sunt aquae; stetit ut agger unda fluens, coagulatae sunt abyssi in medio mari.
Exodus 15 9 Dixit inimicus: "Persequar, comprehendam, dividam spolia, implebitur anima mea; evaginabo gladium meum, interficiet eos manus mea!".
Exodus 15 10 Flavit spiritus tuus, et operuit eos mare; submersi sunt quasi plumbum in aquis vehementibus.
Exodus 15 11 Quis similis tui in diis, Domine? Quis similis tui, magnificus in sanctitate, terribilis atque laudabilis, faciens mirabilia?
Exodus 15 12 Extendisti manum tuam, devoravit eos terra.
Exodus 15 13 Dux fuisti in misericordia tua populo, quem redemisti, et portasti eum in fortitudine tua ad habitaculum sanctum tuum.
Exodus 15 14 Attenderunt populi et commoti sunt, dolores obtinuerunt habitatores Philisthaeae.
Exodus 15 15 Tunc conturbati sunt principes Edom, potentes Moab obtinuit tremor, obriguerunt omnes habitatores Chanaan.
Exodus 15 16 Irruit super eos formido et pavor; in magnitudine brachii tui fiunt immobiles quasi lapis, donec pertranseat populus tuus, Domine, donec pertranseat populus tuus iste, quem possedisti.
Exodus 15 17 Introduces eos et plantabis in monte hereditatis tuae, firmissimo habitaculo tuo, quod operatus es, Domine, sanctuario, Domine, quod firmaverunt manus tuae.
Exodus 15 18 Dominus regnabit in aeternum et ultra! ”.
Exodus 15 19 Ingressi sunt enim equi pharaonis cum curribus et equitibus eius in mare, et reduxit super eos Dominus aquas maris; filii autem Israel ambu laverunt per siccum in medio eius. 
Exodus 15 20 Sumpsit ergo Maria prophetissa soror Aaron tympanum in manu sua; egressaeque sunt omnes mulieres post eam cum tympanis et choris, 
Exodus 15 21 quibus praecinebat dicens: “ Cantemus Domino, gloriose enim magnificatus est: equum et ascensorem eius deiecit in mare! ”.
Exodus 15 22 Tulit autem Moyses Israel de mari Rubro, et egressi sunt in desertum Sur; ambulaveruntque tribus diebus per solitudinem et non inveniebant aquam. 
Exodus 15 23 Et venerunt in Mara nec poterant bibere aquas de Mara, eo quod essent amarae; unde vocatum est nomen eius Mara (id est Amaritudo). 
Exodus 15 24 Et murmuravit populus contra Moysen dicens: “ Quid bibemus? ”. 
Exodus 15 25 At ille clamavit ad Dominum, qui ostendit ei lignum; quod cum misisset in aquas, in dulcedinem versae sunt. Ibi constituit ei praecepta atque iudicia et ibi tentavit eum 
Exodus 15 26 dicens: “ Si audieris vocem Domini Dei tui et, quod rectum est coram eo, feceris et oboedieris mandatis eius custodierisque omnia praecepta illius, cunctum languorem, quem posui in Aegypto, non inducam super te: Ego enim Dominus sanator tuus ”.
Exodus 15 27 Venerunt autem in Elim, ubi erant duodecim fontes aquarum et septuaginta palmae; et castrametati sunt iuxta aquas.
Exodus 16 1 Profectique sunt de Elim, et venit omnis congregatio filio rum Israel in desertum Sin, quod est inter Elim et Sinai, quinto decimo die mensis secundi postquam egressi sunt de terra Aegypti.
Exodus 16 2 Et murmuravit omnis congregatio filiorum Israel contra Moysen et Aaron in solitudine, 
Exodus 16 3 dixeruntque filii Israel ad eos: “ Utinam mortui essemus per manum Domini in terra Aegypti, quando sedebamus super ollas carnium et comedebamus panem in saturitate. Cur eduxistis nos in desertum istud, ut occideretis omnem coetum fame? ”.
Exodus 16 4 Dixit autem Dominus ad Moysen: “ Ecce ego pluam vobis panes de caelo; egrediatur populus et colligat, quae sufficiunt per singulos dies, ut tentem eum, utrum ambulet in lege mea an non. 
Exodus 16 5 Die autem sexta parabunt quod intulerint, et duplum erit quam colligere solebant per singulos dies ”.
Exodus 16 6 Dixeruntque Moyses et Aaron ad omnes filios Israel: “ Vespere scietis quod Dominus eduxerit vos de terra Aegypti;
Exodus 16 7 et mane videbitis gloriam Domini. Audivit enim murmur vestrum contra Dominum. Nos vero quid sumus, quia mussitatis contra nos? ”.
Exodus 16 8 Et ait Moyses: “ Dabit Dominus vobis vespere carnes edere et mane panes in saturitate, eo quod audierit murmurationes vestras, quibus murmurati estis contra eum. Nos enim quid sumus? Nec contra nos est murmur vestrum, sed contra Dominum ”.
Exodus 16 9 Dixitque Moyses ad Aaron: “ Dic universae congregationi filiorum Israel: Accedite coram Domino; audivit enim murmur ve strum ”. 
Exodus 16 10 Cumque loqueretur Aaron ad omnem coetum filiorum Israel, respexerunt ad solitudinem, et ecce gloria Domini apparuit in nube. 
Exodus 16 11 Locutus est autem Dominus ad Moysen dicens: 
Exodus 16 12 “ Audivi murmurationes filiorum Israel. Loquere ad eos: Vespere comedetis carnes et mane saturabimini panibus scietisque quod ego sum Dominus Deus vester ”.
Exodus 16 13 Factum est ergo vespere, et ascendens coturnix operuit castra; mane quoque ros iacuit per circuitum castrorum.
Exodus 16 14 Cumque operuisset superficiem deserti, apparuit minutum et squamatum in similitudinem pruinae super terram. 
Exodus 16 15 Quod cum vidissent filii Israel, dixerunt ad invicem: “ Manhu? ” (quod significat: “ Quid est hoc? ”). Ignorabant enim quid esset. Quibus ait Moyses: “ Iste est panis, quem dedit Dominus vobis ad vescendum. 
Exodus 16 16 Hic est sermo, quem praecepit Dominus: "Colligat ex eo unusquisque quantum sufficiat ad vescendum; gomor per singula capita iuxta numerum animarum vestrarum, quae habitant in tabernaculo, sic tolletis" ”. 
Exodus 16 17 Feceruntque ita filii Israel; et collegerunt alius plus, alius minus. 
Exodus 16 18 Et mensi sunt ad mensuram gomor; nec qui plus collegerat, habuit amplius, nec qui minus paraverat, repperit minus, sed singuli, iuxta id quod edere poterant, congregaverunt.
Exodus 16 19 Dixitque Moyses ad eos: “ Nullus relinquat ex eo in mane ”. 
Exodus 16 20 Qui non audierunt eum, sed dimiserunt quidam ex eis usque mane, et scatere coepit vermibus atque computruit; et iratus est contra eos Moyses. 
Exodus 16 21 Colligebant autem mane singuli, quantum sufficere poterat ad vescendum; cumque incaluisset sol, liquefiebat.
Exodus 16 22 In die autem sexta collegerunt cibos duplices, id est duo gomor per singulos homines. Venerunt autem omnes principes congregationis et narraverunt Moysi. 
Exodus 16 23 Qui ait eis: “ Hoc est quod locutus est Dominus: Requies, sabbatum sanctum Domino cras; quodcumque torrendum est, torrete et, quae coquenda sunt, coquite; quidquid autem reliquum fuerit, reponite usque in mane ”. 
Exodus 16 24 Feceruntque ita, ut praeceperat Moyses, et non computruit, neque vermis inventus est in eo. 
Exodus 16 25 Dixitque Moyses: “ Comedite illud hodie, quia sabbatum est Domino; non invenietur hodie in agro. 
Exodus 16 26 Sex diebus colligite; in die autem septimo sabbatum est Domino, idcirco non invenietur in eo ”.
Exodus 16 27 Venitque septima dies; et egressi de populo, ut colligerent, non invenerunt. 
Exodus 16 28 Dixit autem Dominus ad Moysen: “ Usquequo non vultis custodire mandata mea et legem meam? 
Exodus 16 29 Videte quod Dominus dederit vobis sabbatum et propter hoc die sexta tribuit vobis cibos duplices; maneat unusquisque apud semetipsum, nullus egrediatur de loco suo die septimo ”. 
Exodus 16 30 Et sabbatizavit populus die septimo.
Exodus 16 31 Appellavitque domus Israel nomen eius Man: quod erat quasi semen coriandri album, gustusque eius quasi similae cum melle.
Exodus 16 32 Dixit autem Moyses: “ Iste est sermo, quem praecepit Dominus: "Imple gomor ex eo, et custodiatur in generationes vestras, ut noverint panem, quo alui vos in solitudine, quando educti estis de terra Aegypti" ”. 
Exodus 16 33 Dixitque Moyses ad Aaron: “ Sume vas unum et mitte ibi man, quantum potest capere gomor; et repone coram Domino ad servandum in generationes vestras ”. 
Exodus 16 34 Sicut praecepit Dominus Moysi, posuit illud Aaron coram testimonio reservandum.
Exodus 16 35 Filii autem Israel comederunt man quadraginta annis, donec venirent in terram habitabilem; hoc cibo aliti sunt, usquequo tangerent fines terrae Chanaan. 
Exodus 16 36 Gomor autem decima pars est ephi.
Exodus 17 1 Igitur profecta omnis congregatio filiorum Israel de deserto Sin per mansiones suas iuxta sermonem Domini, castrametati sunt in Raphidim, ubi non erat aqua ad bibendum populo. 
Exodus 17 2 Qui iurgatus contra Moysen ait: “ Da nobis aquam, ut bibamus ”. Quibus respondit Moyses: “ Quid iurgamini contra me? Cur tentatis Dominum? ”. 
Exodus 17 3 Sitivit ergo ibi populus prae aquae penuria et murmuravit contra Moysen dicens: “ Cur fecisti nos exire de Aegypto, ut occideres nos et liberos nostros ac iumenta siti? ”. 
Exodus 17 4 Clamavit autem Moyses ad Dominum dicens: “ Quid faciam populo huic? Adhuc paululum et lapidabunt me ”. 
Exodus 17 5 Et ait Dominus ad Moysen: “ Antecede populum et sume tecum de senioribus Israel, et virgam, qua percussisti fluvium, tolle in manu tua et vade. 
Exodus 17 6 En ego stabo coram te ibi super petram Horeb; percutiesque petram, et exibit ex ea aqua, ut bibat populus ”. Fecit Moyses ita coram senioribus Israel. 
Exodus 17 7 Et vocavit nomen loci illius Massa et Meriba, propter iurgium filiorum Israel et quia tentaverunt Dominum dicentes: “ Estne Dominus in nobis an non? ”.
Exodus 17 8 Venit autem Amalec et pugnabat contra Israel in Raphidim. 
Exodus 17 9 Dixitque Moyses ad Iosue: “ Elige nobis viros et egressus pugna contra Amalec; cras ego stabo in vertice collis habens virgam Dei in manu mea ”. 
Exodus 17 10 Fecit Iosue, ut locutus erat ei Moyses, et pugnavit contra Amalec; Moyses autem et Aaron et Hur ascenderunt super verticem collis. 
Exodus 17 11 Cumque levaret Moyses manus, vincebat Israel; sin autem remisisset, superabat Amalec. 
Exodus 17 12 Manus autem Moysi erant graves; sumentes igitur lapidem posuerunt subter eum, in quo sedit; Aaron autem et Hur sustentabant manus eius ex utraque parte. Et factum est ut manus eius non lassarentur usque ad occasum solis. 
Exodus 17 13 Vicitque Iosue Amalec et populum eius in ore gladii. 
Exodus 17 14 Dixit autem Dominus ad Moysen: “ Scribe hoc ob monumentum in libro et trade auribus Iosue; delebo enim memoriam Amalec sub caelo ”. 
Exodus 17 15 Aedificavitque Moyses altare et vocavit nomen eius Dominus Nissi (Dominus vexillum meum) 
Exodus 17 16 dicens: “ Quia manus contra solium Domini: bellum Domino erit contra Amalec a generatione in generationem ”.
Exodus 18 1 Cumque audisset Iethro sacerdos Madian socer Moysi omnia, quae fecerat Deus Moysi et Israel populo suo, eo quod eduxisset Dominus Israel de Aegypto, 
Exodus 18 2 tulit Sephoram uxorem Moysi, quam remiserat, 
Exodus 18 3 et duos filios eius, quorum unus vocabatur Gersam, dicente patre: “ Advena fui in terra aliena ”, 
Exodus 18 4 alter vero Eliezer: “ Deus enim, ait, patris mei adiutor meus, et eruit me de gladio pharaonis ”. 
Exodus 18 5 Venit ergo Iethro socer Moysi et filii eius et uxor eius ad Moysen in desertum, ubi erat castrametatus iuxta montem Dei; 
Exodus 18 6 et mandavit Moysi dicens: “ Ego socer tuus Iethro venio ad te et uxor tua et duo filii tui cum ea ”.
Exodus 18 7 Qui egressus in occursum soceri sui adoravit et osculatus est eum, salutaveruntque se mutuo verbis pacificis. Cumque intrasset tabernaculum, 
Exodus 18 8 narravit Moyses socero suo cuncta, quae fecerat Dominus pharaoni et Aegyptiis propter Israel, universumque laborem, qui accidisset eis in itinere, et quod liberaverat eos Dominus. 
Exodus 18 9 Laetatusque est Iethro super omnibus bonis, quae fecerat Dominus Israel, eo quod eruisset eum de manu Aegyptiorum, 
Exodus 18 10 et ait: “ Benedictus Dominus, qui liberavit vos de manu Aegyptiorum et de manu pharaonis. 
Exodus 18 11 Nunc cognovi quia magnus Dominus super omnes deos, eo quod eruerit populum de manu Aegyptiorum, qui superbe egerunt contra illos ”. 
Exodus 18 12 Obtulit ergo Iethro socer Moysi holocausta et hostias Deo; veneruntque Aaron et omnes seniores Israel, ut comederent panem cum eo coram Deo.
Exodus 18 13 Altero autem die sedit Moyses, ut iudicaret populum, qui assistebat Moysi de mane usque ad vesperam. 
Exodus 18 14 Quod cum vidisset socer eius, omnia scilicet, quae agebat in populo, ait: “ Quid est hoc, quod facis in plebe? Cur solus sedes, et omnis populus praestolatur de mane usque ad vesperam? ”. 
Exodus 18 15 Cui respondit Moyses: “ Venit ad me populus quaerens sententiam Dei. 
Exodus 18 16 Cumque acciderit eis aliqua disceptatio, veniunt ad me, ut iudicem inter eos et ostendam praecepta Dei et leges eius ”. 
Exodus 18 17 At ille: “ Non bonam, inquit, rem facis. 
Exodus 18 18 Consumeris et tu et populus iste, qui tecum est. Ultra vires tuas est negotium; solus illud non poteris sustinere. 
Exodus 18 19 Sed audi verba mea atque consilia, et erit Deus tecum: Esto tu populo in his, quae ad Deum pertinent, ut referas causas ad Deum 
Exodus 18 20 ostendasque populo praecepta et leges viamque, per quam ingredi debeant, et opus, quod facere debeant. 
Exodus 18 21 Provide autem de omni plebe viros strenuos et timentes Deum, in quibus sit veritas, et qui oderint avaritiam, et constitue ex eis tribunos et centuriones et quinquagenarios et decanos, 
Exodus 18 22 qui iudicent populum omni tempore. Quidquid autem maius fuerit, referant ad te, et ipsi minora tantummodo iudicent; leviusque sit tibi, partito cum aliis onere. 
Exodus 18 23 Si hoc feceris, implebis imperium Dei et praecepta eius poteris sustentare, et omnis hic populus revertetur ad loca sua cum pace ”.
Exodus 18 24 Quibus auditis, Moyses fecit omnia, quae ille suggesserat; 
Exodus 18 25 et, electis viris strenuis de cuncto Israel, constituit eos principes populi, tribunos et centuriones et quinquagenarios et decanos, 
Exodus 18 26 qui iudicabant plebem omni tempore. Quidquid autem gravius erat, referebant ad eum, faciliora tantummodo iudicantes. 
Exodus 18 27 Dimisitque socerum suum, qui reversus abiit in terram suam.
Exodus 19 1 Mense tertio egressionis Israel de terra Aegypti, in die hac venerunt in solitudinem Sinai. 
Exodus 19 2 Nam profecti de Raphidim et pervenientes usque in desertum Sinai, castrametati sunt in eodem loco,ibique Israel fixit tentoria e regione montis.
Exodus 19 3 Moyses autem ascendit ad Deum, vocavitque eum Dominus de monte et ait: “ Haec dices domui Iacob et annuntiabis filiis Israel:
Exodus 19 4 Vos ipsi vidistis, quae fecerim Aegyptiis, quomodo portaverim vos super alas aquilarum et adduxerim ad me.
Exodus 19 5 Si ergo audieritis vocem meam et custodieritis pactum meum, eritis mihi in peculium de cunctis populis; mea est enim omnis terra.
Exodus 19 6 Et vos eritis mihi regnum sacerdotum et gens sancta. Haec sunt verba, quae loqueris ad filios Israel ”.
Exodus 19 7 Venit Moyses et, convocatis maioribus natu populi, exposuit omnes sermones, quos mandaverat Dominus. 
Exodus 19 8 Responditque universus populus simul: “ Cuncta, quae locutus est Dominus, faciemus ”. Cumque rettulisset Moyses verba populi ad Dominum, 
Exodus 19 9 ait ei Dominus: “ Ecce ego veniam ad te in caligine nubis, ut audiat me populus loquentem ad te et tibi quoque credat in perpetuum ”. Nuntiavit ergo Moyses verba populi ad Dominum, 
Exodus 19 10 qui dixit ei: “ Vade ad populum et sanctifica illos hodie et cras; laventque vestimenta sua 
Exodus 19 11 et sint parati in diem tertium. In die enim tertio descendet Dominus coram omni plebe super montem Sinai. 
Exodus 19 12 Constituesque terminos populo per circuitum et dices: Cavete, ne ascendatis in montem nec tangatis fines illius; omnis, qui tetigerit montem, morte morietur. 
Exodus 19 13 Manus non tanget eum, sed lapidibus opprimetur aut confodietur iaculis; sive iumentum fuerit, sive homo, non vivet. Cum coeperit clangere bucina, tunc ascendant in montem ”. 
Exodus 19 14 Descenditque Moyses de monte ad populum et sanctificavit eum; cumque lavissent vestimenta sua, 
Exodus 19 15 ait ad eos: “ Estote parati in diem tertium; ne appropinquetis uxoribus vestris ”.
Exodus 19 16 Iamque advenerat tertius dies, et mane inclaruerat; et ecce coeperunt audiri tonitrua ac micare fulgura et nubes densissima operire montem, clangorque bucinae vehementius perstrepebat; et timuit populus, qui erat in castris. 
Exodus 19 17 Cumque eduxisset eos Moyses in occursum Dei de loco castrorum, steterunt ad radices montis. 
Exodus 19 18 Totus autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace. Et tremuit omnis mons vehementer. 
Exodus 19 19 Et sonitus bucinae paulatim crescebat in maius; Moyses loquebatur, et Deus respondebat ei cum voce.
Exodus 19 20 Descenditque Dominus super montem Sinai in ipso montis vertice et vocavit Moysen in cacumen eius. Quo cum ascendisset, 
Exodus 19 21 dixit ad eum: “ Descende et contestare populum, ne velit transcendere terminos ad videndum Dominum, et pereat ex eis plurima multitudo. 
Exodus 19 22 Sacerdotes quoque, qui accedunt ad Dominum, sanctificentur, ne percutiat eos ”. 
Exodus 19 23 Dixitque Moyses ad Dominum: “ Non poterit vulgus ascendere in montem Sinai, tu enim testificatus es et iussisti dicens: "Pone terminos circa montem et sanctifica illum" ”. 
Exodus 19 24 Cui ait Dominus: “ Vade, descende; ascendesque tu et Aaron tecum, sacerdotes autem et populus ne transeant terminos nec ascendant ad Dominum, ne interficiat illos ”. 
Exodus 19 25 Descenditque Moyses ad populum et omnia narravit eis.
Exodus 20 1 Locutusque est Deus cunctos sermones hos:
Exodus 20 2 “ Ego sum Dominus Deus tuus, qui eduxi te de terra Aegypti, de domo servitutis.
Exodus 20 3 Non habebis deos alienos coram me. 
Exodus 20 4 Non facies tibi sculptile neque omnem similitudinem eorum, quae sunt in caelo desuper et quae in terra deorsum et quae in aquis sub terra. 
Exodus 20 5 Non adorabis ea neque coles, quia ego sum Dominus Deus tuus, Deus zelotes, visitans iniquitatem patrum in filiis in tertiam et quartam generationem eorum, qui oderunt me, 
Exodus 20 6 et faciens misericordiam in milia his, qui diligunt me et custodiunt praecepta mea.
Exodus 20 7 Non assumes nomen Domini Dei tui in vanum, nec enim habebit insontem Dominus eum, qui assumpserit nomen Domini Dei sui frustra.
Exodus 20 8 Memento, ut diem sabbati sanctifices. 
Exodus 20 9 Sex diebus operaberis et facies omnia opera tua; 
Exodus 20 10 septimus autem dies sabbatum Domino Deo tuo est; non facies omne opus tu et filius tuus et filia tua, servus tuus et ancilla tua, iumentum tuum et advena, qui est intra portas tuas. 
Exodus 20 11 Sex enim diebus fecit Dominus caelum et terram et mare et omnia, quae in eis sunt, et requievit in die septimo; idcirco benedixit Dominus diei sabbati et sanctificavit eum.
Exodus 20 12 Honora patrem tuum et matrem tuam, ut sis longaevus super terram, quam Dominus Deus tuus dabit tibi.
Exodus 20 13 Non occides.
Exodus 20 14 Non moechaberis.
Exodus 20 15 Non furtum facies.
Exodus 20 16 Non loqueris contra proximum tuum falsum testimonium.
Exodus 20 17 Non concupisces domum proximi tui: non desiderabis uxorem eius, non servum, non ancillam, non bovem, non asinum nec omnia, quae illius sunt ”.
Exodus 20 18 Cunctus autem populus videbat voces et lampades et sonitum bucinae montemque fumantem; et perterriti ac pavore concussi steterunt procul 
Exodus 20 19 dicentes Moysi: “ Loquere tu nobis, et audiemus; non loquatur nobis Deus, ne moriamur ”. 
Exodus 20 20 Et ait Moyses ad populum: “ Nolite timere; ut enim probaret vos, venit Deus, et ut timor illius esset in vobis, ne peccaretis ”. 
Exodus 20 21 Stetitque populus de longe; Moyses autem accessit ad caliginem, in qua erat Deus.
Exodus 20 22 Dixit praeterea Dominus ad Moysen: “ Haec dices filiis Israel: Vos vidistis quod de caelo locutus sim vobis. 
Exodus 20 23 Non facietis praeter me deos argenteos nec deos aureos facietis vobis. 
Exodus 20 24 Altare de terra facietis mihi et offeretis super eo holocausta et pacifica vestra, oves vestras et boves; in omni loco, in quo memoriam fecero nominis mei, veniam ad te et benedicam tibi. 
Exodus 20 25 Quod si altare lapideum feceris mihi, non aedificabis illud de sectis lapidibus; si enim levaveris cultrum super eo, polluetur. 
Exodus 20 26 Non ascendes per gradus ad altare meum, ne reveletur turpitudo tua.
Exodus 21 1 Haec sunt iudicia, quae propones eis:
Exodus 21 2 Si emeris servum Hebraeum, sex annis serviet tibi; in septimo egredietur liber gratis. 
Exodus 21 3 Si solus intraverit, solus exeat; si habens uxorem, et uxor egredietur simul. 
Exodus 21 4 Sin autem dominus dederit illi uxorem, et pepererit filios et filias, mulier et liberi eius erunt domini sui; ipse vero exibit solus. 
Exodus 21 5 Quod si dixerit servus: "Diligo dominum meum et uxorem ac liberos, non egrediar liber", 
Exodus 21 6 afferet eum dominus ad Deum et applicabit eum ad ostium vel postes perforabitque aurem eius subula; et erit ei servus in saeculum.
Exodus 21 7 Si quis vendiderit filiam suam in famulam, non egredietur sicut servi exire consueverunt. 
Exodus 21 8 Si displicuerit oculis domini sui, cui tradita fuerat, faciat eam redimi; populo autem alieno vendendi non habebit potestatem, quia fraudavit eam. 
Exodus 21 9 Sin autem filio suo desponderit eam, iuxta morem filiarum faciet illi. 
Exodus 21 10 Quod si alteram sibi acceperit, cibum et vestimentum et concubitum non negabit. 
Exodus 21 11 Si tria ista non fecerit ei, egredietur gratis absque pretio.
Exodus 21 12 Qui percusserit hominem, et ille mortuus fuerit, morte moriatur. 
Exodus 21 13 Qui autem non est insidiatus, sed Deus illum tradidit in manus eius, constituam tibi locum, in quem fugere debeat. 
Exodus 21 14 Si quis de industria occiderit proximum suum et per insidias, ab altari meo evelles eum, ut moriatur.
Exodus 21 15 Qui percusserit patrem suum aut matrem, morte moriatur.
Exodus 21 16 Qui furatus fuerit hominem sive vendiderit eum sive inventus fuerit in manu eius, morte moriatur.
Exodus 21 17 Qui maledixerit patri suo vel matri, morte moriatur.
Exodus 21 18 Si rixati fuerint viri, et percusserit alter proximum suum lapide vel pugno, et ille mortuus non fuerit, sed iacuerit in lectulo, 
Exodus 21 19 si surrexerit et ambulaverit foris super baculum suum, impunitus erit, qui percusserit, ita tamen, ut operas eius deperditas et impensas pro medela restituat.
Exodus 21 20 Qui percusserit servum suum vel ancillam virga, et mortui fuerint in manibus eius, ultioni subiacetur. 
Exodus 21 21 Sin autem uno die vel duobus supervixerit, non subiacebit poenae, quia pecunia illius est.
Exodus 21 22 Si rixati fuerint viri, et percusserit quis mulierem praegnantem et abortivum quidem fecerit, sed aliud quid adversi non acciderit, subiacebit damno, quantum maritus mulieris expetierit, et arbitri iudicaverint. 
Exodus 21 23 Sin autem quid adversi acciderit, reddet animam pro anima, 
Exodus 21 24 oculum pro oculo, dentem pro dente, manum pro manu, pedem pro pede, 
Exodus 21 25 adustionem pro adustione, vulnus pro vulnere, livorem pro livore. 
Exodus 21 26 Si percusserit quispiam oculum servi sui aut ancillae et luscos eos fecerit, dimittet eos liberos pro oculo. 
Exodus 21 27 Dentem quoque si excusserit servo vel ancillae suae, dimittet eos liberos pro dente.
Exodus 21 28 Si bos cornu percusserit virum aut mulierem, et mortui fuerint, lapidibus obruetur, et non comedentur carnes eius; dominus autem bovis innocens erit. 
Exodus 21 29 Quod si bos cornupeta fuerit ab heri et nudiustertius, et contestati sunt dominum eius, nec recluserit eum, occideritque virum aut mulierem: et bos lapidibus obruetur, et dominum illius occident. 
Exodus 21 30 Quod si pretium ei fuerit impositum, dabit pro anima sua, quidquid fuerit postulatus. 
Exodus 21 31 Filium quoque vel filiam si cornu percusserit, simili sententiae subiacebit. 
Exodus 21 32 Si servum vel ancillam invaserit, triginta siclos argenti dabit domino; bos vero lapidibus opprimetur.
Exodus 21 33 Si quis aperuerit cisternam vel foderit et non operuerit eam, cedideritque bos vel asinus in eam, 
Exodus 21 34 dominus cisternae reddet pretium iumentorum; quod autem mortuum est, ipsius erit.
Exodus 21 35 Si bos alienus bovem alterius vulneraverit, et ille mortuus fuerit, vendent bovem vivum et divident pretium; cadaver autem mortui inter se dispertient. 
Exodus 21 36 Sin autem notum erat quod bos cornupeta esset ab heri et nudiustertius, et non custodivit eum dominus suus, reddet bovem pro bove et cadaver integrum accipiet. 
Exodus 21 37 Si quis furatus fuerit bovem aut ovem et occiderit vel vendiderit, quinque boves pro uno bove restituet et quattuor oves pro una ove.
Exodus 22 1 Si effringens fur domum sive suffodiens fuerit inventus et, accepto vulnere, mortuus fuerit, percussor non erit reus sanguinis. 
Exodus 22 2 Quod si orto sole hoc fecerit, erit reus sanguinis. Fur plene restituet. Si non habuerit, quod reddat, venumdabitur pro furto. 
Exodus 22 3 Si inventum fuerit apud eum, quod furatus est, vivens sive bos sive asinus sive ovis, duplum restituet.
Exodus 22 4 Si quispiam depasci permiserit agrum vel vineam et dimiserit iumentum suum, ut depascatur agrum alienum, restituet plene ex agro suo secundum fruges eius; si autem totum agrum depastum fuerit, quidquid optimum habuerit in agro suo vel in vinea, restituet.
Exodus 22 5 Si egressus ignis invenerit spinas et comprehenderit acervos frugum sive stantes segetes sive agrum, reddet damnum, qui ignem succenderit.
Exodus 22 6 Si quis commendaverit amico pecuniam aut vasa in custodiam, et ab eo, qui susceperat, furto ablata fuerint, si invenitur fur, duplum reddet. 
Exodus 22 7 Si latet fur, dominus domus applicabitur ad Deum et iurabit quod non extenderit manum in rem proximi sui.
Exodus 22 8 In omni causa fraudis tam de bove quam de asino et ove ac vestimento et, quidquid damnum inferre potest, si quis dixerit: “ Hoc est! ”, ad Deum utriusque causa perveniet, et, quem Deus condemnaverit, duplum restituet proximo suo.
Exodus 22 9 Si quis commendaverit proximo suo asinum, bovem, ovem vel omne iumentum ad custodiam, et mortuum fuerit aut fractum vel captum ab hostibus, nullusque hoc viderit, 
Exodus 22 10 iusiurandum per Dominum erit in medio quod non extenderit manum ad rem proximi sui; suscipietque dominus iuramentum, et ille reddere non cogetur. 
Exodus 22 11 Quod si furto ablatum fuerit, restituet damnum domino; 
Exodus 22 12 si dilaceratum a bestia, deferat, quod occisum est, in testimonium et non restituet.
Exodus 22 13 Qui a proximo suo quidquam horum mutuo postulaverit, et fractum aut mortuum fuerit, domino non praesente, reddere compelletur. 
Exodus 22 14 Quod si impraesentiarum dominus fuerit, non restituet. Si mercennarius est, venit in mercedem operis sui.
Exodus 22 15 Si seduxerit quis virginem necdum desponsatam dormieritque cum ea, pretio acquiret eam sibi uxorem. 
Exodus 22 16 Si pater virginis eam dare noluerit, appendet ei pecuniam iuxta pretium pro virginibus dandum.
Exodus 22 17 Maleficam non patieris vivere.
Exodus 22 18 Qui coierit cum iumento, morte moriatur.
Exodus 22 19 Qui immolat diis, occidetur, praeter Domino soli.
Exodus 22 20 Advenam non opprimes neque affliges eum; advenae enim et ipsi fuistis in terra Aegypti.
Exodus 22 21 Viduae et pupillo non nocebitis. 
Exodus 22 22 Si laeseritis eos, vociferabuntur ad me, et ego audiam clamorem eorum; 
Exodus 22 23 et indignabitur furor meus, percutiamque vos gladio, et erunt uxores vestrae viduae et filii vestri pupilli.
Exodus 22 24 Si pecuniam mutuam dederis in populo meo pauperi, qui habitat tecum, non eris ei quasi creditor; non imponetis ei usuram.
Exodus 22 25 Si pignus a proximo tuo acceperis pallium, ante solis occasum reddes ei; 
Exodus 22 26 ipsum enim est solum, quo operitur, indumentum carnis eius, nec habet aliud, in quo dormiat; si clamaverit ad me, exaudiam eum, quia misericors sum.
Exodus 22 27 Deo non detrahes et principi populi tui non maledices.
Exodus 22 28 Abundantiam areae tuae et torcularis tui non tardabis reddere. Primogenitum filiorum tuorum dabis mihi.
Exodus 22 29 De bobus quoque et ovibus similiter facies: septem diebus sit cum matre sua, die octavo reddes illum mihi.
Exodus 22 30 Viri sancti eritis mihi; carnem animalis in agro dilacerati non comedetis, sed proicietis canibus.
Exodus 23 1 Non suscipies famam falsam nec iunges manum tuam cum impio, ut dicas falsum testimonium.
Exodus 23 2 Non sequeris turbam ad faciendum malum; nec in iudicio plurimorum acquiesces sententiae, ut a vero devies.
Exodus 23 3 Pauperis quoque non misereberis in iudicio.
Exodus 23 4 Si occurreris bovi inimici tui aut asino erranti, reduc ad eum.
Exodus 23 5 Si videris asinum odientis te iacere sub onere suo, non pertransibis, sed sublevabis cum eo.
Exodus 23 6 Non pervertes iudicium pauperis in lite eius.
Exodus 23 7 Mendacium fugies. Insontem et iustum non occides, quia aversor impium.
Exodus 23 8 Nec accipies munera, quae excaecant etiam prudentes et subvertunt verba iustorum.
Exodus 23 9 Peregrinum non opprimes; scitis enim advenarum animas, quia et ipsi peregrini fuistis in terra Aegypti.
Exodus 23 10 Sex annis seminabis terram tuam et congregabis fruges eius. 
Exodus 23 11 Anno autem septimo dimittes eam et requiescere facies, ut comedant pauperes populi tui; et quidquid reliquum fuerit, edant bestiae agri. Ita facies in vinea et in oliveto tuo.
Exodus 23 12 Sex diebus operaberis; septima die cessabis, ut requiescat bos et asinus tuus, et refrigeretur filius ancillae tuae et advena.
Exodus 23 13 Omnia, quae dixi vobis, custodite, et nomen externorum deorum non invocabitis, neque audietur ex ore tuo.
Exodus 23 14 Tribus vicibus per singulos annos mihi festa celebrabitis.
Exodus 23 15 Sollemnitatem Azymorum custodies: septem diebus comedes azyma, sicut praecepi tibi, tempore statuto mensis Abib, quando egressus es de Aegypto. Non apparebis in conspectu meo vacuus.
Exodus 23 16 Et sollemnitatem Messis primitivorum operis tui, quaecumque seminaveris in agro; sollemnitatem quoque Collectae in exitu anni, quando congregaveris omnes fruges tuas de agro.
Exodus 23 17 Ter in anno apparebit omne masculinum tuum coram Domino Deo.
Exodus 23 18 Non immolabis super fermento sanguinem victimae meae, nec remanebit adeps sollemnitatis meae usque mane.
Exodus 23 19 Primitias primarum frugum terrae tuae deferes in domum Domini Dei tui. Non coques haedum in lacte matris suae.
Exodus 23 20 Ecce ego mittam angelum, qui praecedat te et custodiat in via et introducat ad locum, quem paravi. 
Exodus 23 21 Observa eum et audi vocem eius nec contemnendum putes; quia non dimittet, cum peccaveritis, quia est nomen meum in illo. 
Exodus 23 22 Quod si audieris vocem eius et feceris omnia, quae loquor, inimicus ero inimicis tuis et affligam affligentes te.
Exodus 23 23 Praecedet enim te angelus meus et introducet te ad Amorraeum et Hetthaeum et Pherezaeum Chananaeumque et Hevaeum et Iebusaeum, quos ego conteram. 
Exodus 23 24 Non adorabis deos eorum nec coles eos; non facies secundum opera eorum, sed destrues eos et confringes lapides eorum.
Exodus 23 25 Servietisque Domino Deo vestro, ut benedicam panibus tuis et aquis et auferam infirmitatem de medio tui. 
Exodus 23 26 Non erit abortiens nec sterilis in terra tua; numerum dierum tuorum implebo.
Exodus 23 27 Terrorem meum mittam in praecursum tuum et perturbabo omnem populum, ad quem ingre dieris; cunctorumque inimicorum tuorum coram te terga vertam 
Exodus 23 28 emittens crabrones prius, qui fugabunt Hevaeum et Chananaeum et Hetthaeum, antequam introeas. 
Exodus 23 29 Non eiciam eos a facie tua anno uno, ne terra in solitudinem redigatur, et multiplicentur contra te bestiae agri. 
Exodus 23 30 Paulatim expellam eos de conspectu tuo, donec augearis et possideas terram. 
Exodus 23 31 Ponam autem terminos tuos a mari Rubro usque ad mare Palaestinorum et a deserto usque ad Fluvium. Tradam manibus vestris habitatores terrae et eiciam eos de conspectu vestro. 
Exodus 23 32 Non inibis cum eis foedus nec cum diis eorum. 
Exodus 23 33 Non habitent in terra tua, ne peccare te faciant in me, si servieris diis eorum; quod tibi certo erit in scandalum ”.
Exodus 24 1 Moysi quoque dixit: “ Ascende ad Dominum, tu et Aa ron, Nadab et Abiu et septuaginta senes ex Israel, et adorabitis procul. 
Exodus 24 2 Solusque Moyses ascendet ad Dominum, et illi non appropinquabunt, nec populus ascendet cum eo ”.
Exodus 24 3 Venit ergo Moyses et narravit plebi omnia verba Domini atque iudicia; responditque omnis populus una voce: “ Omnia verba Domini, quae locutus est, faciemus ”. 
Exodus 24 4 Scripsit autem Moyses universos sermones Domini; et mane consurgens aedificavit altare ad radices montis et duodecim lapides per duodecim tribus Israel. 
Exodus 24 5 Misitque iuvenes de filiis Israel, et obtulerunt holocausta; immolaveruntque victimas pacificas Domino vitulos. 
Exodus 24 6 Tulit itaque Moyses dimidiam partem sanguinis et misit in crateras; partem autem residuam respersit super altare. 
Exodus 24 7 Assumensque volumen foederis legit, audiente populo, qui dixerunt: “ Omnia, quae locutus est Dominus, faciemus et erimus oboedientes ”. 
Exodus 24 8 Ille vero sumptum sanguinem respersit in populum et ait: “ Hic est sanguis foederis, quod pepigit Dominus vobiscum super cunctis sermonibus his ”.
Exodus 24 9 Ascenderuntque Moyses et Aaron, Nadab et Abiu et septuaginta de senioribus Israel. 
Exodus 24 10 Et viderunt Deum Israel, et sub pedibus eius quasi opus lapidis sapphirini et quasi ipsum caelum, cum serenum est. 
Exodus 24 11 Nec in electos filiorum Israel misit manum suam; videruntque Deum et comederunt ac biberunt.
Exodus 24 12 Dixit autem Dominus ad Moysen: “ Ascende ad me in montem et esto ibi; daboque tibi tabulas lapideas et legem ac mandata, quae scripsi, ut doceas eos ”. 
Exodus 24 13 Surrexerunt Moyses et Iosue minister eius; ascendensque Moyses in montem Dei 
Exodus 24 14 senioribus ait: “ Exspectate hic, donec revertamur ad vos. Habetis Aaron et Hur vobiscum; si quid natum fuerit quaestionis, referetis ad eos ”.
Exodus 24 15 Cumque ascendisset Moyses in montem, operuit nubes montem; 
Exodus 24 16 et habitavit gloria Domini super Sinai tegens illum nube sex diebus; septimo autem die vocavit eum de medio caliginis. 
Exodus 24 17 Erat autem species gloriae Domini quasi ignis ardens super verticem montis in conspectu filiorum Israel. 
Exodus 24 18 Ingressusque Moyses medium nebulae ascendit in montem; et fuit ibi quadraginta diebus et quadraginta noctibus.
Exodus 25 1 Locutusque est Dominus ad Moysen dicens: 
Exodus 25 2 “ Loquere filiis Israel, ut tollant mihi donaria; ab omni homine, qui offert ultroneus, accipietis ea. 
Exodus 25 3 Haec sunt autem, quae accipere debetis: aurum et argentum et aes, 
Exodus 25 4 hyacinthum et purpuram coccumque et byssum, pilos caprarum 
Exodus 25 5 et pelles arietum rubricatas pellesque delphini et ligna acaciae, 
Exodus 25 6 oleum ad luminaria concinnanda, aromata in unguentum et in thymiama boni odoris, 
Exodus 25 7 lapides onychinos et gemmas ad ornandum ephod ac pectorale. 
Exodus 25 8 Facientque mihi sanctuarium, et habitabo in medio eorum. 
Exodus 25 9 Iuxta omnem similitudinem habitaculi, quam ostendam tibi, et omnium vasorum in cultum eius: sicque facietis illud.
Exodus 25 10 Arcam de lignis acaciae compingent; cuius longitudo habeat duos semis cubitos, latitudo cubitum et dimidium, altitudo cubitum similiter ac semissem. 
Exodus 25 11 Et deaurabis eam auro mundissimo intus et foris; faciesque supra coronam auream per circuitum 
Exodus 25 12 et conflabis ei quattuor circulos aureos, quos pones in quattuor arcae pedibus: duo circuli sint in latere uno et duo in altero. 
Exodus 25 13 Facies quoque vectes de lignis acaciae et operies eos auro; 
Exodus 25 14 inducesque per circulos, qui sunt in arcae lateribus, ut portetur in eis; 
Exodus 25 15 qui semper erunt in circulis nec umquam extrahentur ab eis. 
Exodus 25 16 Ponesque in arcam testimonium, quod dabo tibi.
Exodus 25 17 Facies et propitiatorium de auro mundissimo; duos cubitos et dimidium tenebit longitudo eius, et cubitum ac semissem latitudo. 
Exodus 25 18 Duos quoque cherubim aureos et productiles facies ex utraque parte propitiatorii, 
Exodus 25 19 cherub unus sit in latere uno et alter in altero; ex propitiatorio facies cherubim in utraque parte eius. 
Exodus 25 20 Expandent alas sursum et operient alis suis propitiatorium; respicientque se mutuo, versis vultibus in propitiatorium, 
Exodus 25 21 quo operienda est arca, in qua pones testimonium, quod dabo tibi. 
Exodus 25 22 Et conveniam te ibi et loquar ad te supra propitiatorium de medio duorum cherubim, qui erunt super arcam testimonii, cuncta, quae mandabo per te filiis Israel.
Exodus 25 23 Facies et mensam de lignis acaciae habentem duos cubitos longitudinis et in latitudine cubitum et in altitudine cubitum ac semissem. 
Exodus 25 24 Et inaurabis eam auro purissimo; faciesque illi coronam auream per circuitum. 
Exodus 25 25 Facies quoque ei limbum altum quattuor digitis per circuitum et super illum coronam auream. 
Exodus 25 26 Quattuor quoque circulos aureos praeparabis et pones eos in quattuor angulis eiusdem mensae per singulos pedes. 
Exodus 25 27 Iuxta limbum erunt circuli aurei, ut mittantur vectes per eos, et possit mensa portari. 
Exodus 25 28 Ipsosque vectes facies de lignis acaciae et circumdabis auro, et per ipsos subvehitur mensa. 
Exodus 25 29 Parabis et acetabula ac phialas, vasa et cyathos, in quibus offerenda sunt libamina, ex auro purissimo. 
Exodus 25 30 Et pones super mensam panes propositionis in conspectu meo semper.
Exodus 25 31 Facies et candelabrum ductile de auro mundissimo: basis et hastile eius, scyphi et sphaerulae ac flores in unum efformentur. 
Exodus 25 32 Sex calami egredientur de lateribus, tres ex uno latere et tres ex altero. 
Exodus 25 33 Tres scyphi quasi in nucis modum in calamo uno sphaerulaeque simul et flores; et tres similiter scyphi instar nucis in calamo altero sphaerulaeque simul et flores: hoc erit opus sex calamorum, qui producendi sunt de hastili. 
Exodus 25 34 In ipso autem hastili candelabri erunt quattuor scyphi in nucis modum sphaerulaeque et flores. 
Exodus 25 35 Singulae sphaerulae sub binis calamis per tria loca, qui simul sex fiunt, procedentes de hastili uno. 
Exodus 25 36 Sphaerulae igitur et calami unum cum ipso erunt, totum ductile de auro purissimo. 
Exodus 25 37 Facies et lucernas septem et pones eas super candelabrum, ut luceant in locum ex adverso. 
Exodus 25 38 Emunctoria quoque et vasa, in quibus emuncta condantur, fient de auro purissimo. 
Exodus 25 39 Omne pondus candelabri cum universis vasis suis habebit talentum auri purissimi. 
Exodus 25 40 Inspice et fac secundum exemplar, quod tibi in monte monstratum est.
Exodus 26 1 Habitaculum vero ita facies: decem cortinas de bysso re torta et hyacintho ac purpura coccoque cum cherubim opere polymito facies. 
Exodus 26 2 Longitudo cortinae unius habebit viginti octo cubitos, latitudo quattuor cubitorum erit. Unius mensurae fient universae cortinae. 
Exodus 26 3 Quinque cortinae sibi iungentur mutuo, et aliae quinque nexu simili cohaerebunt. 
Exodus 26 4 Ansulas hyacinthinas in latere facies cortinae unius in extremitate iuncturae et similiter facies in latere cortinae extremae in iunctura altera. 
Exodus 26 5 Quinquaginta ansulas facies in cortina una et quinquaginta ansulas facies in summitate cortinae, quae est in iunctura altera, ita insertas, ut ansa contra ansam veniat. 
Exodus 26 6 Facies et quinquaginta fibulas aureas, quibus cortinarum vela iungenda sunt, ut unum habitaculum fiat.
Exodus 26 7 Facies et saga cilicina undecim pro tabernaculo super habitaculum. 
Exodus 26 8 Longitudo sagi unius habebit triginta cubitos et latitudo quattuor; aequa erit mensura sagorum omnium. 
Exodus 26 9 E quibus quinque iunges seorsum et sex sibi mutuo copulabis, ita ut sextum sagum in fronte tecti duplices. 
Exodus 26 10 Facies et quinquaginta ansas in ora sagi ultimi iuncturae unius et quinquaginta ansas in ora sagi iuncturae alterius. 
Exodus 26 11 Facies et quinquaginta fibulas aeneas, quibus iungantur ansae, ut unum ex omnibus tabernaculum fiat. 
Exodus 26 12 Quod autem superfuerit in sagis, quae parantur tecto, id est unum sagum, quod amplius est, ex medietate eius operies posteriora habitaculi; 
Exodus 26 13 et cubitus ex una parte pendebit, et alter ex altera, qui plus est in longitudine sagorum tabernaculi utrumque latus habitaculi protegens.
Exodus 26 14 Facies et operimentum aliud pro tabernaculo de pellibus arietum rubricatis et super hoc rursum aliud operimentum de pellibus delphini.
Exodus 26 15 Facies et tabulas stantes habitaculi de lignis acaciae, 
Exodus 26 16 quae singulae denos cubitos in longitudine habeant et in latitudine singulos ac semissem. 
Exodus 26 17 In tabula una duo pedes fient, quibus tabula alteri tabulae conectatur; atque in hunc modum cunctae tabulae habitaculi parabuntur. 
Exodus 26 18 Quarum viginti erunt in latere meridiano, quod vergit ad austrum; 
Exodus 26 19 quibus quadraginta bases argenteas fundes, ut binae bases singulis pedibus singularum tabularum subiciantur. 
Exodus 26 20 In latere quoque secundo habitaculi, quod vergit ad aquilonem, viginti tabulae erunt, 
Exodus 26 21 quadraginta habentes bases argenteas; binae bases singulis tabulis supponentur. 
Exodus 26 22 Ad occidentalem vero plagam in tergo habitaculi facies sex tabulas; 
Exodus 26 23 et rursum alias duas, quae in angulis erigantur, post tergum habitaculi. 
Exodus 26 24 Eruntque geminae a deorsum usque sursum in compaginem unam; ita erit duabus istis, pro duabus angulis erunt. 
Exodus 26 25 Et erunt simul tabulae octo, bases earum argenteae sedecim, duabus basibus per unam tabulam supputatis.
Exodus 26 26 Facies et vectes de lignis acaciae, quinque ad continendas tabulas in uno latere habitaculi 
Exodus 26 27 et quinque alios in altero et eiusdem numeri in tergo ad occidentalem plagam; 
Exodus 26 28 vectis autem medius transibit per medias tabulas a summo usque ad summum. 
Exodus 26 29 Ipsasque tabulas deaurabis et fundes eis anulos aureos, per quos vectes tabulata contineant, quos operies laminis aureis. 
Exodus 26 30 Et eriges habitaculum iuxta exemplar, quod tibi in monte monstratum est.
Exodus 26 31 Facies et velum de hyacintho et purpura coccoque et bysso retorta, opere polymito, cum cherubim intextis. 
Exodus 26 32 Quod appendes in quattuor columnis de lignis acaciae, quae ipsae quidem deauratae erunt et habebunt uncos aureos, sed bases argenteas. 
Exodus 26 33 Inseres autem velum subter fibulas, intra quod pones arcam testimonii et quo sanctum et sanctum sanctorum dividentur. 
Exodus 26 34 Pones et propitiatorium super arcam testimonii in sancto sanctorum 
Exodus 26 35 mensamque extra velum et contra mensam candelabrum in latere habitaculi meridiano; mensa enim stabit in parte aquilonis.
Exodus 26 36 Facies et velum in introitu tabernaculi de hyacintho et purpura coccoque et bysso retorta opere plumarii. 
Exodus 26 37 Et quinque columnas deaurabis lignorum acaciae, ante quas ducetur velum, quarum erunt unci aurei et bases aeneae.
Exodus 27 1 Facies et altare de lignis acaciae, quod habebit quinque cubitos in longitudine et totidem in latitudine, id est quadrum, et tres cubitos in altitudine. 
Exodus 27 2 Cornua autem per quattuor angulos ex ipso erunt, et operies illud aere. 
Exodus 27 3 Faciesque in usus eius lebetes ad suscipiendos cineres et vatilla et pateras atque fuscinulas et ignium receptacula; omnia vasa ex aere fabricabis. 
Exodus 27 4 Craticulamque facies ei in modum retis aeneam, per cuius quattuor angulos erunt quattuor anuli aenei, 
Exodus 27 5 et pones eam subter marginem altaris; eritque craticula usque ad altaris medium. 
Exodus 27 6 Facies et vectes altaris de lignis acaciae duos, quos operies laminis aeneis, 
Exodus 27 7 et induces per anulos; eruntque ex utroque latere altaris ad portandum. 
Exodus 27 8 Cavum ex tabulis facies illud; sicut tibi in monte monstratum est, sic facient.
Exodus 27 9 Facies et atrium habitaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine 
Exodus 27 10 et columnas viginti et bases totidem aeneas et uncos columnarum anulosque earum argenteos. 
Exodus 27 11 Similiter in latere aquilonis: per longum erunt tentoria centum cubitorum, columnae viginti et bases aeneae eiusdem numeri et unci columnarum anulique earum argentei. 
Exodus 27 12 In latitudine vero atrii, quae respicit ad occidentem, erunt tentoria per quinquaginta cubitos et columnae decem basesque totidem. 
Exodus 27 13 In ea quoque atrii latitudine, quae respicit ad orientem, quinquaginta cubiti erunt, 
Exodus 27 14 in quibus quindecim cubitorum tentoria lateri uno deputabuntur columnaeque tres et bases totidem; 
Exodus 27 15 et in latere altero erunt tentoria, cubitos obtinentia quindecim, columnae tres et bases totidem. 
Exodus 27 16 In introitu vero atrii fiet velum cubitorum viginti, ex hyacintho et purpura coccoque et bysso retorta opere plumarii; columnas habebit quattuor cum basibus totidem. 
Exodus 27 17 Omnes columnae atrii per circuitum cinctae erunt anulis argenteis, et unci earum erunt argentei et bases aeneae. 
Exodus 27 18 In longitudine occupabit atrium cubitos centum, in latitudine quinquaginta, altitudo quinque cubitorum erit; fietque de bysso retorta, et habebit bases aeneas. 
Exodus 27 19 Cuncta vasa habitaculi in omnes usus eius et omnes paxillos eius et omnes paxillos atrii ex aere facies.
Exodus 27 20 Praecipe filiis Israel, ut afferant tibi oleum de arboribus olivarum purissimum piloque contusum, ut ardeat lucerna semper 
Exodus 27 21 in tabernaculo conventus, extra velum, quod oppansum est testimonio. Et parabunt eam Aaron et filii eius, ut a vespere usque mane luceat coram Domino. Perpetuus erit cultus per successiones eorum a filiis Israel.
Exodus 28 1 Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab et Abiu, Eleazar et Ithamar.
Exodus 28 2 Faciesque vestes sanctas Aaron fratri tuo in gloriam et decorem; 
Exodus 28 3 et loqueris cunctis sapientibus corde, quos replevi spiritu prudentiae, ut faciant vestes Aaron, in quibus sanctificatus ministret mihi. 
Exodus 28 4 Haec autem erunt vestimenta, quae facient: pectorale et ephod, tunicam et subuculam textam, tiaram et balteum. Facient vestimenta sancta Aaron fratri tuo et filiis eius, ut sacerdotio fungantur mihi; 
Exodus 28 5 accipientque aurum et hyacinthum et purpuram coccumque et byssum.
Exodus 28 6 Facient autem ephod de auro et hyacintho ac purpura coccoque bysso retorta opere polymito. 
Exodus 28 7 Duas fascias umerales habebit et in utroque latere summitatum suarum copulabitur cum eis. 
Exodus 28 8 Et balteus super ephod ad constringendum, eiusdem operis et unum cum eo, erit ex auro et hyacintho et purpura coccoque et bysso retorta. 
Exodus 28 9 Sumesque duos lapides onychinos et sculpes in eis nomina filiorum Israel: 
Exodus 28 10 sex nomina in lapide uno et sex reliqua in altero, iuxta ordinem nativitatis eorum. 
Exodus 28 11 Opere sculptoris et caelatura gemmarii sculpes eos nominibus filiorum Israel, inclusos textura aurea; 
Exodus 28 12 et pones duos lapides super fascias umerales ephod, lapides memorialis filiorum Israel. Portabitque Aaron nomina eorum coram Domino super utrumque umerum ob recordationem. 
Exodus 28 13 Facies ergo margines textas ex auro 
Exodus 28 14 et duas catenulas ex auro purissimo quasi funiculos opus tortile et inseres catenulas tortas marginibus.
Exodus 28 15 Pectorale quoque iudicii facies opere polymito, iuxta texturam ephod, ex auro, hyacintho et purpura coccoque et bysso retorta. 
Exodus 28 16 Quadrangulum erit et duplex; mensuram palmi habebit tam in longitudine quam in latitudine. 
Exodus 28 17 Ponesque in eo quattuor ordines lapidum: in primo versu erit lapis sardius et topazius et smaragdus; 
Exodus 28 18 in secundo carbunculus, sapphirus et iaspis; 
Exodus 28 19 in tertio hyacinthus, achates et amethystus; 
Exodus 28 20 in quarto chrysolithus, onychinus et beryllus. Inclusi auro erunt per ordines suos. 
Exodus 28 21 Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus. 
Exodus 28 22 Facies in pectorali catenas quasi funiculos, opus tortile, ex auro purissimo; 
Exodus 28 23 et duos anulos aureos, quos pones in utraque pectoralis summitate; 
Exodus 28 24 catenasque aureas iunges anulis, qui sunt in marginalibus eius; 
Exodus 28 25 et ipsarum catenarum extrema duobus copulabis marginibus in fasciis umeralibus ephod in parte eius anteriore. 
Exodus 28 26 Facies et duos anulos aureos, quos pones in summitatibus pectoralis in ora interiore, quae respicit ephod. 
Exodus 28 27 Necnon et alios duos anulos aureos, qui ponendi sunt in utraque fascia umerali ephod deorsum, versus partem anteriorem eius iuxta iuncturam eius supra balteum ephod, 
Exodus 28 28 et stringatur pectorale anulis suis cum anulis ephod vitta hyacinthina, ut maneat supra balteum ephod, et a se invicem pectorale et ephod nequeant separari. 
Exodus 28 29 Portabitque Aaron nomina filiorum Israel in pectorali iudicii super cor suum, quando ingredietur sanctuarium: memoriale coram Domino in aeternum. 
Exodus 28 30 Pones autem in pectorali iudicii Urim et Tummim, quae erunt super cor Aaron, quando ingredietur coram Domino; et gestabit iudicium filiorum Israel super cor suum in conspectu Domini semper.
Exodus 28 31 Facies et pallium ephod totum hyacinthinum, 
Exodus 28 32 in cuius medio supra erit capitium et ora per gyrum eius textilis, sicut in capitio loricae, ne rumpatur. 
Exodus 28 33 Deorsum vero, ad pedes eiusdem pallii per circuitum, quasi mala punica facies ex hyacintho et purpura et cocco, mixtis in medio tintinnabulis aureis; 
Exodus 28 34 ita ut sit tintinnabulum aureum inter singula mala punica. 
Exodus 28 35 Et vestietur eo Aaron in officio ministerii, ut audiatur sonitus, quando ingreditur et egreditur sanctuarium in conspectu Domini, et non moriatur.
Exodus 28 36 Facies et laminam de auro purissimo, in qua sculpes opere caelatoris: "Sanctum Domino". 
Exodus 28 37 Ligabisque eam vitta hyacinthina, et erit super tiaram 
Exodus 28 38 super frontem Aaron. Portabitque Aaron iniquitatem contra sancta, quae sanctificabunt filii Israel in cunctis muneribus et donariis suis. Eritque lamina semper in fronte eius, ut placatus eis sit Dominus.
Exodus 28 39 Texesque tunicam bysso et tiaram byssinam facies et balteum opere plumarii.
Exodus 28 40 Porro filiis Aaron tunicas lineas parabis et balteos ac mitras in gloriam et decorem; 
Exodus 28 41 vestiesque his omnibus Aaron fratrem tuum et filios eius cum eo. Et unges eos et implebis manus eorum sanctificabisque illos, ut sacerdotio fungantur mihi. 
Exodus 28 42 Facies eis et feminalia linea, ut operiant carnem turpitudinis suae a renibus usque ad femora; 
Exodus 28 43 et utentur eis Aaron et filii eius, quando ingredientur tabernaculum conventus, vel quando appropinquant ad altare, ut ministrent in sanctuario, ne iniquitatis rei moriantur: legitimum sempiternum erit Aaron et semini eius post eum.
Exodus 29 1 Sed et hoc facies eis, ut mihi in sacerdotio consecrentur: tolle vitulum unum de armento et arietes duos immaculatos 
Exodus 29 2 panesque azymos et crustulas absque fermento, quae conspersa sint oleo, lagana quoque azyma oleo lita; de simila triticea cuncta facies 
Exodus 29 3 et posita in canistro offeres, vitulum quoque et duos arietes. 
Exodus 29 4 Aaron ac filios eius applicabis ad ostium tabernaculi conventus. Cumque laveris patrem cum filiis suis aqua, 
Exodus 29 5 indues Aaron vestimentis suis, id est subucula et tunica ephod et ephod et pectorali, quod constringes ei cingulo ephod; 
Exodus 29 6 et pones tiaram in capite eius et diadema sanctum super tiaram 
Exodus 29 7 et oleum unctionis fundes super caput eius; atque hoc ritu consecrabitur. 
Exodus 29 8 Filios quoque illius applicabis et indues tunicis lineis cingesque balteo 
Exodus 29 9 et impones eis mitras; eruntque sacerdotes mihi iure perpetuo. Postquam impleveris manus Aaron et filiorum eius, 
Exodus 29 10 applicabis et vitulum coram tabernaculo conventus; imponentque Aaron et filii eius manus super caput illius, 
Exodus 29 11 et mactabis eum in conspectu Domini, iuxta ostium tabernaculi conventus. 
Exodus 29 12 Sumptumque de sanguine vituli, pones super cornua altaris digito tuo, reliquum autem sanguinem fundes iuxta basim eius. 
Exodus 29 13 Sumes et adipem totum, qui operit intestina, et reticulum iecoris ac duos renes et adipem, qui super eos est, et offeres comburens super altare; 
Exodus 29 14 carnes vero vituli et corium et fimum combures foris extra castra, eo quod pro peccato sit.
Exodus 29 15 Unum quoque arietem sumes, super cuius caput ponent Aaron et filii eius manus; 
Exodus 29 16 quem cum mactaveris, tolles sanguinem eius et fundes super altare per circuitum. 
Exodus 29 17 Ipsum autem arietem secabis in frusta lotaque intestina eius ac pedes pones super concisas carnes et super caput illius. 
Exodus 29 18 Et adolebis totum arietem super altare: holocaustum est Domino, odor suavissimus, incensum est Domino.
Exodus 29 19 Tolles quoque arietem alterum, super cuius caput Aaron et filii eius ponent manus; 
Exodus 29 20 quem cum immolaveris, sumes de sanguine ipsius et pones super extremum auriculae dextrae Aaron et filiorum eius et super pollices manus eorum ac pedis dextri; fundesque sanguinem super altare per circuitum. 
Exodus 29 21 Cumque tuleris de sanguine, qui est super altare, et de oleo unctionis, asperges Aaron et vestes eius, filios et vestimenta eorum cum ipso. Et sanctus erit ipse et vestimenta eius et filii eius et vestimenta eorum cum ipso.
Exodus 29 22 Tollesque adipem de ariete et caudam et arvinam, quae operit intestina, ac reticulum iecoris et duos renes atque adipem, qui super eos est, armumque dextrum, eo quod sit aries consecrationis, 
Exodus 29 23 tortamque panis unam, crustulam unam conspersam oleo, laganum unum de canistro azymorum, quod positum est in conspectu Domini; 
Exodus 29 24 ponesque omnia super manus Aaron et filiorum eius, ut agitent ea coram Domino. 
Exodus 29 25 Suscipiesque universa de manibus eorum et incendes in altari super holocausto in odorem suavissimum in conspectu Domini; quia incensum est Domino. 
Exodus 29 26 Sumes quoque pectusculum de ariete, quo initiatus est Aaron, elevabisque illud coram Domino; et cedet in partem tuam. 
Exodus 29 27 Sanctificabisque pectusculum elevatum et armum oblatum, quem de ariete separasti, 
Exodus 29 28 quo initiatus est Aaron et filii eius; cedentque in partem Aaron et filiorum eius iure perpetuo a filiis Israel; quia oblatio est et oblatio erit a filiis Israel de victimis eorum pacificis, oblatio eorum Domino.
Exodus 29 29 Vestem autem sanctam, qua utetur Aaron, habebunt filii eius post eum, ut ungantur in ea, et impleantur in ea manus eorum. 
Exodus 29 30 Septem diebus utetur illa, qui pontifex pro eo fuerit constitutus de filiis eius, qui ingredietur tabernaculum conventus, ut ministret in sanctuario.
Exodus 29 31 Arietem autem consecrationis tolles et coques carnes eius in loco sancto. 
Exodus 29 32 Et vescetur Aaron et filii eius carnibus arietis et panibus, qui sunt in canistro, in vestibulo tabernaculi conventus. 
Exodus 29 33 Et comedent ea, quibus expiatio facta fuerit ad implendum manus eorum, ad sanctificandum eos. Alienigena non vescetur ex eis, quia sancta sunt. 
Exodus 29 34 Quod si remanserit de carnibus consecrationis sive de panibus usque mane, combures reliquias igni; non comedentur, quia sancta sunt.
Exodus 29 35 Omnia, quae praecepi tibi, facies super Aaron et filiis eius. Septem diebus consecrabis manus eorum 
Exodus 29 36 et vitulum pro peccato offeres per singulos dies ad expiandum. Mundabisque altare expians illud et unges illud in sanctificationem. 
Exodus 29 37 Septem diebus expiabis altare et sanctificabis; et erit sanctum sanctorum: omnis, qui tetigerit illud, sanctificabitur.
Exodus 29 38 Hoc est quod facies in altari: agnos anniculos duos per singulos dies iugiter, 
Exodus 29 39 unum agnum mane et alterum vespere; 
Exodus 29 40 decimam partem similae conspersae oleo tunso, quod habeat mensuram quartam partem hin, et vinum ad libandum eiusdem mensurae in agno uno. 
Exodus 29 41 Alterum vero agnum offeres ad vesperam iuxta ritum matutinae oblationis et libationis in odorem suavitatis, incensum Domino, 
Exodus 29 42 holocaustum perpetuum in generationes vestras, ad ostium tabernaculi conventus coram Domino, ubi conveniam vos, ut loquar ad te.
Exodus 29 43 Ibi conveniam filios Israel, et sanctificabitur locus in gloria mea. 
Exodus 29 44 Sanctificabo et tabernaculum conventus cum altari et Aaron cum filiis eius, ut sacerdotio fungantur mihi. 
Exodus 29 45 Et habitabo in medio filiorum Israel eroque eis Deus; 
Exodus 29 46 et scient quia ego Dominus Deus eorum, qui eduxi eos de terra Aegypti, ut manerem inter illos: ego Dominus Deus ipsorum.
Exodus 30 1 Facies quoque altare ad adolendum thymiama de lignis acaciae 
Exodus 30 2 habens cubitum longitudinis et alterum latitudinis, id est quadrangulum, et duos cubitos in altitudine; cornua ex ipso procedent. 
Exodus 30 3 Vestiesque illud auro purissimo, tam craticulam eius quam parietes per circuitum et cornua. Faciesque ei coronam aureolam per gyrum 
Exodus 30 4 et duos anulos aureos sub corona in duobus lateribus, ut mittantur in eos vectes, et altare portetur. 
Exodus 30 5 Ipsos quoque vectes facies de lignis acaciae et inaurabis. 
Exodus 30 6 Ponesque altare contra velum, quod ante arcam pendet testimonii, coram propitiatorio, quo tegitur testimonium, ubi conveniam ad te. 
Exodus 30 7 Et adolebit incensum super eo Aaron suave fragrans mane. Quando componet lucernas, incendet illud; 
Exodus 30 8 et quando collocabit eas ad vesperum, uret thymiama sempiternum coram Domino in generationes vestras. 
Exodus 30 9 Non offeretis super eo thymiama compositionis alterius nec holocaustum nec oblationem, nec libabitis libamina. 
Exodus 30 10 Et expiabit Aaron super cornua eius semel per annum in sanguine sacrificii pro peccato; et placabit super eo in generationibus vestris: sanctum sanctorum erit Domino ”.
Exodus 30 11 Locutusque est Dominus ad Moysen dicens: 
Exodus 30 12 “ Quando tuleris summam filiorum Israel iuxta numerum, dabunt singuli pretium expiationis pro animabus suis Domino; et non erit plaga in eis, cum fuerint recensiti. 
Exodus 30 13 Hoc autem dabit omnis, qui transit ad censum, dimidium sicli iuxta mensuram sanctuarii  siclus viginti obolos habet ; media pars sicli offeretur Domino. 
Exodus 30 14 Qui habetur in numero a viginti annis et supra, dabit pretium; 
Exodus 30 15 dives non addet ad medium sicli, et pauper nihil minuet, quando dabitis oblationem Domino in expiationem animarum vestrarum. 
Exodus 30 16 Susceptamque expiationis pecuniam, quae collata est a filiis Israel, trades in usus tabernaculi conventus, ut sit monumentum eorum coram Domino et propitietur animabus illorum ”.
Exodus 30 17 Locutusque est Dominus ad Moysen dicens: 
Exodus 30 18 “ Facies et labrum aeneum cum basi aenea ad lavandum; ponesque illud inter tabernaculum conventus et altare. Et, missa aqua, 
Exodus 30 19 lavabunt in eo Aaron et filii eius manus suas ac pedes. 
Exodus 30 20 Quando ingressuri sunt tabernaculum conventus, lavabunt se aqua, ne moriantur; vel quando accessuri sunt ad altare, ut ministrent, ut adoleant victimam Domino. 
Exodus 30 21 Et lavabunt manus et pedes, ne moriantur: legitimum sempiternum erit, ipsi et semini eius per successiones ”.
Exodus 30 22 Locutusque est Dominus ad Moysen 
Exodus 30 23 dicens: “ Sume tibi aromata prima myrrhae electae quingentos siclos et cinnamomi boni odoris medium, id est ducentos quinquaginta siclos, calami suave olentis similiter ducentos quinquaginta, 
Exodus 30 24 casiae autem quingentos siclos, in pondere sanctuarii, olei de olivetis mensuram hin. 
Exodus 30 25 Faciesque unctionis oleum sanctum, unguentum compositum opere unguentarii; unctionis oleum sanctum erit. 
Exodus 30 26 Et unges ex eo tabernaculum conventus et arcam testamenti 
Exodus 30 27 mensamque cum vasis suis, candelabrum et utensilia eius, altaria thymiamatis 
Exodus 30 28 et holocausti et universam supellectilem, quae ad cultum eorum pertinet, et labrum cum basi sua. 
Exodus 30 29 Sanctificabisque omnia, et erunt sancta sanctorum: qui tetigerit ea, sanctificabitur.
Exodus 30 30 Aaron et filios eius unges sanctificabisque eos, ut sacerdotio fungantur mihi. 
Exodus 30 31 Filiis quoque Israel dices: Hoc oleum unctionis sanctum erit mihi in generationes vestras. 
Exodus 30 32 Caro hominis non ungetur ex eo, et iuxta compositionem eius non facietis aliud, quia sanctum est et sanctum erit vobis. 
Exodus 30 33 Homo quicumque tale composuerit et dederit ex eo super alienum, exterminabitur de populo suo ”.
Exodus 30 34 Dixitque Dominus ad Moysen: “ Sume tibi aromata, stacten et onycha, galbanum boni odoris et tus lucidissimum; aequalis ponderis erunt omnia. 
Exodus 30 35 Faciesque thymiama compositum opere unguentarii, sale conditum et purum et sanctum. 
Exodus 30 36 Cumque in tenuissimum pulverem ex parte contuderis, pones ex eo coram testimonio in tabernaculo conventus, in quo conveniam ad te: sanctum sanctorum erit vobis thymiama. 
Exodus 30 37 Talem compositionem non facietis in usus vestros, quia tibi sanctum erit pro Domino; 
Exodus 30 38 homo quicumque fecerit simile, ut odore illius perfruatur, peribit de populis suis ”.
Exodus 31 1 Locutusque est Dominus ad Moysen dicens: 
Exodus 31 2 “ Ecce voca vi ex nomine Beseleel filium Uri filii Hur de tribu Iudae 
Exodus 31 3 et implevi eum spiritu Dei, sapientia et intellegentia et scientia in omni opere 
Exodus 31 4 ad excogitandum, quidquid fabrefieri potest ex auro et argento et aere, 
Exodus 31 5 ad scindendum et includendum gemmas et ad sculpendum ligna, ad faciendum omne opus; 
Exodus 31 6 dedique ei socium Ooliab filium Achisamech de tribu Dan et in corde omnis eruditi posui sapientiam, ut faciant cuncta, quae praecepi tibi: 
Exodus 31 7 tabernaculum conventus et arcam testimonii et propitiatorium, quod super eam est, et cuncta vasa tabernaculi 
Exodus 31 8 mensamque et vasa eius, candelabrum purissimum cum vasis suis et altaria thymiamatis 
Exodus 31 9 et holocausti et omnia vasa eorum, labrum cum basi sua 
Exodus 31 10 et vestes textas et vestes sanctas Aaron sacerdoti et vestes filiorum eius, ut fungantur officio suo in sacris, 
Exodus 31 11 oleum unctionis et thymiama aromatum in sanctuario: omnia, quae praecepi tibi, facient ”.
Exodus 31 12 Et locutus est Dominus ad Moysen dicens: 
Exodus 31 13 “ Loquere filiis Israel et dices ad eos: Videte ut sabbatum meum custodiatis, quia signum est inter me et vos in generationibus vestris, ut sciatis quia ego Dominus, qui sanctifico vos. 
Exodus 31 14 Custodite sabbatum, sanctum est enim vobis. Qui polluerit illud, morte morietur; qui fecerit in eo opus, peribit anima illius de medio populi sui. 
Exodus 31 15 Sex diebus facietis opus; in die septimo sabbatum est, requies sancta Domino: omnis, qui fecerit opus in hac die, morietur. 
Exodus 31 16 Custodiant filii Israel sabbatum et celebrent illud in generationibus suis: pactum est sempiternum 
Exodus 31 17 inter me et filios Israel signumque perpetuum; sex enim diebus fecit Dominus caelum et terram et in septimo ab opere cessavit et respiravit ”.
Exodus 31 18 Deditque Dominus Moysi, completis huiuscemodi sermonibus in monte Sinai, duas tabulas testimonii lapideas scriptas digito Dei.
Exodus 32 1 Videns autem populus quod moram faceret descendendi de monte Moyses, congregatus ad Aaron dixit: “ Surge, fac nobis deos, qui nos praecedant; Moysi enim, huic viro, qui nos eduxit de terra Aegypti, ignoramus quid acciderit ”. 
Exodus 32 2 Dixitque ad eos Aaron: “ Tollite inaures aureas de uxorum filiorumque et filiarum vestrarum auribus et afferte ad me ”. 
Exodus 32 3 Fecitque omnis populus, quae iusserat, deferens inaures ad Aaron. 
Exodus 32 4 Quas cum ille accepisset, formavit stilo imaginem et fecit ex eis vitulum conflatilem. Dixeruntque: “ Hi sunt dii tui, Israel, qui te eduxerunt de terra Aegypti! ”. 
Exodus 32 5 Quod cum vidisset Aaron, aedificavit altare coram eo et praeconis voce clamavit dicens: “ Cras sollemnitas Domini est ”. 
Exodus 32 6 Surgen tesque mane altero die obtulerunt holocausta et hostias pacificas; et sedit populus manducare et bibere et surrexerunt ludere.
Exodus 32 7 Locutus est autem Dominus ad Moysen: “ Vade, descende; peccavit populus tuus, quem eduxisti de terra Aegypti. 
Exodus 32 8 Recesserunt cito de via, quam praecepi eis, feceruntque sibi vitulum conflatilem et adoraverunt atque immolantes ei hostias dixerunt: "Isti sunt dii tui, Israel, qui te eduxerunt de terra Aegypti!" ”. 
Exodus 32 9 Rursumque ait Dominus ad Moysen: “ Cerno quod populus iste durae cervicis sit; 
Exodus 32 10 dimitte me, ut irascatur furor meus contra eos et deleam eos faciamque te in gentem magnam ”.
Exodus 32 11 Moyses autem orabat Dominum Deum suum dicens: “ Cur, Domine, irascitur furor tuus contra populum tuum, quem eduxisti de terra Aegypti in fortitudine magna et in manu robusta? 
Exodus 32 12 Ne, quaeso, dicant Aegyptii: "Callide eduxit eos, ut interficeret in montibus et deleret e terra". Quiescat ira tua, et esto placabilis super nequitia populi tui. 
Exodus 32 13 Recordare Abraham, Isaac et Israel servorum tuorum, quibus iurasti per temetipsum dicens: "Multiplicabo semen vestrum sicut stellas caeli; et universam terram hanc, de qua locutus sum, dabo semini vestro, et possidebitis eam semper" ”. 
Exodus 32 14 Placatusque est Dominus, ne faceret malum, quod locutus fuerat adversus populum suum.
Exodus 32 15 Et reversus est Moyses de monte portans duas tabulas testimonii in manu sua scriptas ex utraque parte 
Exodus 32 16 et factas opere Dei; scriptura quoque Dei erat sculpta in tabulis. 
Exodus 32 17 Audiens autem Iosue tumultum populi vociferantis dixit ad Moysen: “ Ululatus pugnae auditur in castris ”. 
Exodus 32 18 Qui respondit: “ Non est clamor vincentium neque clamor fugientium, sed clamorem cantantium ego audio ”.
Exodus 32 19 Cumque appropinquasset ad castra, vidit vitulum et choros; iratusque valde proiecit de manu tabulas et confregit eas ad radices montis. 
Exodus 32 20 Arripiensque vitulum, quem fecerant, combussit et contrivit usque ad pulverem, quem sparsit in aquam et dedit ex eo potum filiis Israel.
Exodus 32 21 Dixitque ad Aaron: “ Quid tibi fecit hic populus, ut induceres super eum peccatum maximum? ”. 
Exodus 32 22 Cui ille respondit: “ Ne indignetur dominus meus; tu enim nosti populum istum, quod pronus sit ad malum. 
Exodus 32 23 Dixerunt mihi: "Fac nobis deos, qui nos praecedant; huic enim Moysi, qui nos eduxit de terra Aegypti, nescimus quid acciderit". 
Exodus 32 24 Quibus ego dixi: Quis vestrum habet aurum? Abstulerunt et dederunt mihi, et proieci illud in ignem; egressusque est hic vitulus ”.
Exodus 32 25 Vidit ergo Moyses populum quod esset effrenatus; relaxaverat enim ei Aaron frenum in ludibrium hostium eorum. 
Exodus 32 26 Et stans in porta castrorum ait: “ Si quis est Domini, iungatur mihi! ”. Congregatique sunt ad eum omnes filii Levi. 
Exodus 32 27 Quibus ait: “ Haec dicit Dominus, Deus Israel: Ponat unusquisque gladium super femur suum. Ite et redite de porta usque ad portam per medium castrorum, et occidat unusquisque fratrem et amicum et proximum suum ”. 
Exodus 32 28 Fecerunt filii Levi iuxta sermonem Moysi; cecideruntque de populo in die illa quasi tria milia hominum. 
Exodus 32 29 Et ait Moyses: “ Implestis manus vestras hodie Domino unusquisque in filio et in fratre suo, ut detur vobis benedictio ”.
Exodus 32 30 Facto autem altero die, locutus est Moyses ad populum: “ Peccastis peccatum maximum; ascendam ad Dominum, si quo modo quivero eum deprecari pro scelere vestro ”. 
Exodus 32 31 Reversusque ad Dominum ait: “ Obsecro, peccavit populus iste peccatum maximum, feceruntque sibi deos aureos; aut dimitte eis hanc noxam 
Exodus 32 32 aut, si non facis, dele me de libro tuo, quem scripsisti ”. 
Exodus 32 33 Cui respondit Dominus: “ Qui peccaverit mihi, delebo eum de libro meo. 
Exodus 32 34 Tu autem vade et duc populum istum, quo locutus sum tibi: angelus meus praecedet te; ego autem in die ultionis visitabo et hoc peccatum eorum ”.
Exodus 32 35 Percussit ergo Dominus populum pro reatu vituli, quem fecerat Aaron.
Exodus 33 1 Locutusque est Dominus ad Moysen: “ Vade, ascende de loco isto, tu et populus tuus, quem eduxisti de terra Aegypti, in terram, quam iuravi Abraham, Isaac et Iacob dicens: Semini tuo dabo eam. 
Exodus 33 2 Et mittam praecursorem tui angelum et eiciam Chananaeum et Amorraeum et Hetthaeum et Pherezaeum et Hevaeum et Iebusaeum, 
Exodus 33 3 et intres in terram fluentem lacte et melle. Non enim ascendam tecum, quia populus durae cervicis es, ne forte disperdam te in via ”. 
Exodus 33 4 Audiens populus sermonem hunc pessimum luxit, et nullus ex more indutus est cultu suo.
Exodus 33 5 Dixitque Dominus ad Moysen: “ Loquere filiis Israel: Populus durae cervicis es; uno momento, si ascendam in medio tui, delebo te. Nunc autem depone ornatum tuum, ut sciam quid faciam tibi ”. 
Exodus 33 6 Deposuerunt ergo filii Israel ornatum suum a monte Horeb.
Exodus 33 7 Moyses autem tollens tabernaculum tetendit ei extra castra procul; vocavitque nomen eius Tabernaculum conventus. Et omnis, qui quaerebat Dominum, egrediebatur ad tabernaculum conventus extra castra. 
Exodus 33 8 Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui; aspiciebantque tergum Moysi, donec ingrederetur tabernaculum. 
Exodus 33 9 Ingresso autem illo tabernaculum, descendebat columna nubis et stabat ad ostium; loquebaturque cum Moyse, 
Exodus 33 10 cernentibus universis quod columna nubis staret ad ostium tabernaculi. Stabantque ipsi et adorabant per fores tabernaculorum suorum. 
Exodus 33 11 Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister eius Iosue filius Nun puer non recedebat de medio tabernaculi.
Exodus 33 12 Dixit autem Moyses ad Dominum: “ Praecipis, ut educam populum istum, et non indicas mihi, quem missurus es mecum; cum dixeris: "Novi te ex nomine, et invenisti gratiam coram me". 
Exodus 33 13 Si ergo inveni gratiam in conspectu tuo, ostende mihi viam tuam, ut sciam te et inveniam gratiam ante oculos tuos; respice quia populus tuus est natio haec ”. 
Exodus 33 14 Dixitque Dominus: “ Facies mea ibit, et requiem dabo tibi ”. 
Exodus 33 15 Et ait Moyses: “ Si non tu ipse eas, ne educas nos de loco isto; 
Exodus 33 16 in quo enim scietur me et populum tuum invenisse gratiam in conspectu tuo, nisi ambulaveris nobiscum, ut glorificemur ego et populus tuus prae omnibus populis, qui habitant super terram? ”.
Exodus 33 17 Dixitque Dominus ad Moysen: “ Et verbum istud, quod locutus es, faciam; invenisti enim gratiam coram me, et teipsum novi ex nomine ”. 
Exodus 33 18 Qui ait: “ Ostende mihi gloriam tuam ”. 
Exodus 33 19 Respondit: “ Ego ostendam omne bonum tibi et vocabo in nomine Domini coram te; et miserebor, cui voluero, et clemens ero, in quem mihi placuerit ”. 
Exodus 33 20 Rursumque ait: “ Non poteris videre faciem meam; non enim videbit me homo et vivet ”. 
Exodus 33 21 Et iterum: “ Ecce, inquit, est locus apud me, stabis super petram; 
Exodus 33 22 cumque transibit gloria mea, ponam te in foramine petrae et protegam dextera mea, donec transeam; 
Exodus 33 23 tollamque manum meam, et videbis posteriora mea; faciem autem meam videre non poteris ”.
Exodus 34 1 Dixitque Dominus ad Moy sen: “ Praecide tibi duas ta bulas lapideas instar priorum, et scribam super eas verba, quae habuerunt tabulae, quas fregisti. 
Exodus 34 2 Esto paratus mane, ut ascendas statim in montem Sinai; stabisque mihi super verticem montis. 
Exodus 34 3 Nullus ascendat tecum, nec videatur quispiam per totum montem; oves quoque et boves non pascantur e contra ”. 
Exodus 34 4 Excidit ergo duas tabulas lapideas, quales antea fuerant; et de nocte consurgens ascendit in montem Sinai, sicut praeceperat ei Dominus, portans secum tabulas.
Exodus 34 5 Cumque descendisset Dominus per nubem, stetit cum eo vocans in nomine Domini. 
Exodus 34 6 Et transiens coram eo clamavit: “ Dominus, Dominus Deus, misericors et clemens, patiens et multae miserationis ac verax, 
Exodus 34 7 qui custodit misericordiam in milia, qui aufert iniquitatem et scelera atque peccata, nihil autem impunitum sinit, qui reddit iniquitatem patrum in filiis ac nepotibus in tertiam et quartam progeniem ”. 
Exodus 34 8 Festinusque Moyses curvatus est pronus in terram et adorans 
Exodus 34 9 ait: “ Si inveni gratiam in conspectu tuo, Domine, obsecro, ut gradiaris nobiscum; populus quidem durae cervicis est, sed tu auferes iniquitates nostras atque peccata nosque possidebis ”.
Exodus 34 10 Respondit Dominus: “ Ego inibo pactum coram universo populo tuo; mirabilia faciam, quae numquam visa sunt super totam terram nec in ullis gentibus, ut cernat cunctus populus, in cuius es medio, opus Domini terribile, quod facturus sum tecum.
Exodus 34 11 Observa cuncta, quae hodie mando tibi: ego ipse eiciam ante faciem tuam Amorraeum et Chananaeum et Hetthaeum, Pherezaeum quoque et Hevaeum et Iebusaeum. 
Exodus 34 12 Cave, ne umquam cum habitatoribus terrae, quam intraveris, iungas amicitias, quae tibi sint in ruinam; 
Exodus 34 13 sed aras eorum destrue, confringe lapides palosque succide.
Exodus 34 14 Noli adorare deum alienum: Dominus Zelotes nomen eius, Deus est aemulator. 
Exodus 34 15 Ne ineas pactum cum hominibus illarum regionum, ne, cum fornicati fuerint cum diis suis et sacrificaverint eis, vocet te quispiam, et comedas de immolatis. 
Exodus 34 16 Nec uxorem de filiabus eorum accipies filiis tuis, ne, postquam ipsae fuerint fornicatae cum diis suis, fornicari faciant et filios tuos in deos suos.
Exodus 34 17 Deos conflatiles non facies tibi.
Exodus 34 18 Sollemnitatem Azymorum custodies: septem diebus vesceris azymis, sicut praecepi tibi, in tempore constituto mensis Abib; mense enim verni temporis egressus es de Aegypto.
Exodus 34 19 Omne, quod aperit vulvam generis masculini, meum erit; de cuncto grege tuo tam de bobus quam de ovibus meum erit. 
Exodus 34 20 Primogenitum asini redimes ove, sin autem nec pretium pro eo dederis, franges cervicem eius. Primogenitum filiorum tuorum redimes; nec apparebis in conspectu meo vacuus.
Exodus 34 21 Sex diebus operaberis, die septimo cessabis etiam arare et metere.
Exodus 34 22 Sollemnitatem Hebdomadarum facies tibi in primitiis frugum messis tuae triticeae et sollemnitatem Collectae, quando, redeunte anni tempore, cuncta conduntur.
Exodus 34 23 Tribus temporibus anni apparebit omne masculinum tuum in conspectu omnipotentis Domini, Dei Israel. 
Exodus 34 24 Cum enim tulero gentes a facie tua et dilatavero terminos tuos, nullus insidiabitur terrae tuae, ascendente te et apparente in conspectu Domini Dei tui ter in anno.
Exodus 34 25 Non immolabis super fermento sanguinem hostiae meae; neque residebit mane de victima sollemnitatis Paschae.
Exodus 34 26 Primitias frugum terrae tuae afferes in domum Domini Dei tui. Non coques haedum in lacte matris suae ”.
Exodus 34 27 Dixitque Dominus ad Moysen: “ Scribe tibi verba haec, quibus et tecum et cum Israel pepigi foedus ”.
Exodus 34 28 Fuit ergo ibi cum Domino quadraginta dies et quadraginta noctes; panem non comedit et aquam non bibit et scripsit in tabulis verba foederis, decem verba.
Exodus 34 29 Cumque descenderet Moyses de monte Sinai, tenebat duas tabulas testimonii et ignorabat quod resplenderet cutis faciei suae ex consortio sermonis Domini. 
Exodus 34 30 Videntes autem Aaron et filii Israel resplendere cutem faciei Moysi, timuerunt prope accedere; 
Exodus 34 31 vocatique ab eo reversi sunt tam Aaron quam principes synagogae. Et postquam locutus est ad eos, 
Exodus 34 32 venerunt ad eum etiam omnes filii Israel; quibus praecepit cuncta, quae audierat a Domino in monte Sinai.
Exodus 34 33 Impletisque sermonibus, posuit velamen super faciem suam, 
Exodus 34 34 quod ingressus ad Dominum et loquens cum eo auferebat, donec exiret; et tunc loquebatur ad filios Israel omnia, quae sibi fuerant imperata. 
Exodus 34 35 Qui videbant cutem faciei Moysi resplendere, sed operiebat ille rursus faciem suam, donec ingressus loqueretur cum eo.
Exodus 35 1 Igitur, congregato omni coetu filiorum Israel, dixit ad eos: “ Haec sunt, quae iussit Dominus fieri: 
Exodus 35 2 sex diebus facietis opus, septimus dies erit vobis sanctus, sabbatum et requies Domino; qui fecerit opus in eo, occidetur. 
Exodus 35 3 Non succendetis ignem in omnibus habitaculis vestris per diem sabbati ”.
Exodus 35 4 Et ait Moyses ad omnem coetum filiorum Israel: “ Iste est sermo, quem praecepit Dominus dicens: 
Exodus 35 5 "Separate apud vos donaria Domino". Omnis voluntarius et proni animi offerat ea Domino: aurum et argentum et aes, 
Exodus 35 6 hyacinthum et purpuram coccumque et byssum, pilos caprarum 
Exodus 35 7 et pelles arietum rubricatas et pelles delphini, ligna acaciae 
Exodus 35 8 et oleum ad luminaria concinnanda et aromata, ut conficiatur unguentum et thymiama suavissimum, 
Exodus 35 9 lapides onychinos et gemmas ad ornatum ephod et pectoralis.
Exodus 35 10 Quisquis vestrum sapiens est, veniat et faciat, quod Dominus imperavit, 
Exodus 35 11 habitaculum scilicet et tentorium eius atque operimentum, fibulas et tabulata cum vectibus, columnas et bases; 
Exodus 35 12 arcam et vectes, propitiatorium et velum, quod ante illud oppanditur; 
Exodus 35 13 mensam cum vectibus et vasis et propositionis panibus; 
Exodus 35 14 candelabrum ad luminaria sustentanda, vasa illius et lucernas et oleum ad nutrimenta luminarium; 
Exodus 35 15 altare thymiamatis et vectes et oleum unctionis et thymiama ex aromatibus; velum ad ostium habitaculi; 
Exodus 35 16 altare holocausti et craticulam eius aeneam cum vectibus et vasis suis, labrum et basim eius; 
Exodus 35 17 cortinas atrii cum columnis et basibus, velum in foribus atrii; 
Exodus 35 18 paxillos habitaculi et atrii cum funiculis suis; 
Exodus 35 19 vestimenta texta, quorum usus est in ministerio sanctuarii, vestes sanctas Aaron pontificis ac vestes filiorum eius, ut sacerdotio fungantur mihi ”.
Exodus 35 20 Egressus est omnis coetus filiorum Israel de conspectu Moysi, 
Exodus 35 21 et venit, quisquis erat mentis promptissimae, et attulit sponte sua donaria Domino ad faciendum opus tabernaculi conventus et quidquid ad cultum et ad vestes sanctas necessarium erat. 
Exodus 35 22 Viri cum mulieribus, omnes voluntarii praebuerunt fibulas et inaures, anulos et dextralia; omne vas aureum in donaria Domini separatum est. 
Exodus 35 23 Si quis habebat hyacinthum et purpuram coccumque, byssum et pilos caprarum, pelles arietum rubricatas et pelles delphini, 
Exodus 35 24 argenti aerisque metalla, obtulerunt Domino lignaque acaciae in varios usus.
Exodus 35 25 Sed et mulieres eruditae dederunt, quae neverant, hyacinthum, purpuram et coccum ac byssum 
Exodus 35 26 et pilos caprarum, sponte propria cuncta tribuentes. 
Exodus 35 27 Principes vero obtulerunt lapides onychinos et gemmas ad ephod et pectorale 
Exodus 35 28 aromataque et oleum ad luminaria concinnanda et ad praeparandum unguentum ac thymiama odoris suavissimi componendum. 
Exodus 35 29 Omnes viri et mulieres mente prompta obtulerunt donaria, ut fierent opera, quae iusserat Dominus per manum Moysi. Cuncti filii Israel voluntaria Domino dedicaverunt.
Exodus 35 30 Dixitque Moyses ad filios Israel: “ Ecce vocavit Dominus ex nomine Beseleel filium Uri filii Hur de tribu Iudae; 
Exodus 35 31 implevitque eum spiritu Dei, sapientia et intellegentia et scientia ad omne opus, 
Exodus 35 32 ad excogitandum et faciendum opus in auro et argento et aere, 
Exodus 35 33 ad scindendum et includendum gemmas et ad sculpendum ligna, quidquid fabre adinveniri potest. 
Exodus 35 34 Dedit quoque in corde eius, ut alios doceret, ipsi et Ooliab filio Achisamech de tribu Dan. 
Exodus 35 35 Ambos implevit sapientia, ut faciant opera fabri polymitarii ac plumarii de hyacintho ac purpura coccoque et bysso et textoris, facientes omne opus ac nova quaeque reperientes ”.
Exodus 36 1 Fecit ergo Beseleel et Ooliab et omnis vir sapiens, quibus dedit Dominus sapientiam et intellectum, ut scirent fabre operari, quae in usus sanctuarii necessaria sunt et quae praecepit Dominus.
Exodus 36 2 Cumque vocasset Moyses Beseleel et Ooliab et omnem eruditum virum, cui dederat Dominus sapientiam, omnes, qui sponte sua obtulerant se ad faciendum opus, 
Exodus 36 3 acceperunt ab ipso universa donaria, quae attulerant filii Israel ad faciendum opus in cultum sanctuarii. Ipsi autem cotidie mane donaria ei offerebant. 
Exodus 36 4 Unde omnes sapientes artifices venerunt singuli de opere suo pro sanctuario 
Exodus 36 5 et dixerunt Moysi: “ Plus offert populus quam necessarium est operi, quod Dominus iussit facere ”. 
Exodus 36 6 Iussit ergo Moyses praeconis voce per castra clamari: “ Nec vir nec mulier quidquam offerat ultra pro omni opere sanctuario ”. Sicque cessatum est a muneribus offerendis, 
Exodus 36 7 eo quod oblata sufficerent et superabundarent.
Exodus 36 8 Feceruntque omnes corde sapientes inter artifices habitaculi cortinas decem de bysso retorta et hyacintho et purpura coccoque, cum cherubim intextis arte polymita; 
Exodus 36 9 quarum una habebat in longitudine viginti octo cubitos et in latitudine quattuor: una mensura erat omnium cortinarum. 
Exodus 36 10 Coniunxitque cortinas quinque alteram alteri et alias quinque sibi invicem copulavit. 
Exodus 36 11 Fecit et ansas hyacinthinas in ora cortinae unius in extremitate iuncturae et in ora cortinae extremae in iunctura altera similiter. 
Exodus 36 12 Quinquagenas ansas fecit pro utraque cortina, ut contra se invicem venirent ansae et mutuo iungerentur. 
Exodus 36 13 Unde et quinquaginta fudit fibulas aureas, quae morderent cortinarum ansas, et fieret unum habitaculum. 
Exodus 36 14 Fecit et saga undecim de pilis caprarum pro tentorio super habitaculum; 
Exodus 36 15 unum sagum in longitudine habebat cubitos triginta et in latitudine cubitos quattuor: unius mensurae erant omnia saga. 
Exodus 36 16 Quorum quinque iunxit seorsum et sex alia separatim.
Exodus 36 17 Fecitque ansas quinquaginta in ora sagi ultimi iuncturae unius et quinquaginta in ora sagi iuncturae alterius, ut sibi invicem iungerentur; 
Exodus 36 18 et fecit fibulas aeneas quinquaginta, quibus necteretur tentorium, ut esset unum. 
Exodus 36 19 Fecit et opertorium tentorio de pellibus arietum rubricatis aliudque desuper velamentum de pellibus delphini.
Exodus 36 20 Fecit et tabulas habitaculi de lignis acaciae stantes. 
Exodus 36 21 Decem cubitorum erat longitudo tabulae unius, et unum ac semis cubitum latitudo retinebat. 
Exodus 36 22 Bini pedes erant per singulas tabulas, ut altera alteri iungeretur: sic fecit in omnibus tabulis habitaculi. 
Exodus 36 23 E quibus viginti ad plagam meridianam erant contra austrum 
Exodus 36 24 cum quadraginta basibus argenteis. Duae bases sub singulis tabulis ponebantur pro duabus pedibus. 
Exodus 36 25 Ad plagam quoque habitaculi, quae respicit ad aquilonem, fecit viginti tabulas 
Exodus 36 26 cum quadraginta basibus argenteis: duas bases per singulas tabulas. 
Exodus 36 27 Contra occidentem vero, id est ad eam partem habitaculi quae mare respicit, fecit sex tabulas 
Exodus 36 28 et duas alias per singulos angulos habitaculi retro; 
Exodus 36 29 quae gemellae erant a deorsum usque sursum in unam compaginem. Ita fecit duas tabulas in duobus angulis, 
Exodus 36 30 ut octo essent simul tabulae et haberent bases argenteas sedecim: binas scilicet bases sub singulis tabulis. 
Exodus 36 31 Fecit et vectes de lignis acaciae quinque ad continendas tabulas unius lateris habitaculi 
Exodus 36 32 et quinque alios ad alterius lateris coaptandas tabulas; et extra hos quinque alios vectes ad occidentalem plagam habitaculi contra mare. 
Exodus 36 33 Fecit autem vectem medium, qui per medias tabulas ab una extremitate usque ad alteram perveniret. 
Exodus 36 34 Ipsa autem tabulata deauravit. Et anulos eorum fecit aureos, per quos vectes induci possent; quos et ipsos laminis aureis operuit.
Exodus 36 35 Fecit et velum de hyacintho et purpura coccoque ac bysso retorta, opere polymitario, cum cherubim intextis; 
Exodus 36 36 et quattuor columnas de lignis acaciae, quas cum uncis suis deauravit, fusis basibus earum argenteis.
Exodus 36 37 Fecit et velum in introitu tabernaculi ex hyacintho, purpura, cocco byssoque retorta opere plumarii; 
Exodus 36 38 et columnas quinque cum uncis suis. Et operuit auro capita et anulos earum basesque earum fudit aeneas.
Exodus 37 1 Fecit autem Beseleel et ar cam de lignis acaciae haben tem duos semis cubitos in longitudine et cubitum ac semissem in latitudine, altitudo quoque unius cubiti fuit et dimidii; vestivitque eam auro purissimo intus ac foris. 
Exodus 37 2 Et fecit illi coronam auream per gyrum, 
Exodus 37 3 conflans quattuor anulos aureos in quattuor pedibus eius; duos anulos in latere uno et duos in altero. 
Exodus 37 4 Vectes quoque fecit de lignis acaciae, quos vestivit auro 
Exodus 37 5 et quos misit in anulos, qui erant in lateribus arcae, ad portandum eam.
Exodus 37 6 Fecit et propitiatorium de auro mundissimo: duorum cubitorum et dimidii in longitudine et cubiti ac semis in latitudine. 
Exodus 37 7 Duos etiam cherubim ex auro ductili fecit ex utraque parte propitiatorii: 
Exodus 37 8 cherub unum ex summitate unius partis et cherub alterum ex summitate partis alterius; duos cherubim ex singulis summitatibus propitiatorii 
Exodus 37 9 extendentes alas sursum et tegentes alis suis propitiatorium seque mutuo et illud respicientes.
Exodus 37 10 Fecit et mensam de lignis acaciae in longitudine duorum cubitorum et in latitudine unius cubiti, quae habebat in altitudine cubitum ac semissem; 
Exodus 37 11 circumdeditque eam auro mundissimo et fecit illi coronam auream per gyrum. 
Exodus 37 12 Fecit ei quoque limbum aureum quattuor digitorum per circuitum et super illum coronam auream. 
Exodus 37 13 Fudit et quattuor circulos aureos, quos posuit in quattuor angulis per singulos pedes mensae 
Exodus 37 14 iuxta limbum; misitque in eos vectes, ut possit mensa portari. 
Exodus 37 15 Ipsos quoque vectes fecit de lignis acaciae et circumdedit eos auro; 
Exodus 37 16 et vasa ad diversos usus mensae, acetabula, phialas et cyathos et crateras ex auro puro, in quibus offerenda sunt libamina.
Exodus 37 17 Fecit et candelabrum ductile de auro mundissimo, basim et hastile eius; scyphi sphaerulaeque ac flores unum cum ipso erant: 
Exodus 37 18 sex in utroque latere, tres calami ex parte una et tres ex altera; 
Exodus 37 19 tres scyphi in nucis modum in calamo uno sphaerulaeque simul et flores et tres scyphi instar nucis in calamo altero sphaerulaeque simul et flores. Aequum erat opus sex calamorum, qui procedebant de hastili candelabri. 
Exodus 37 20 In ipso autem hastili erant quattuor scyphi in nucis modum sphaerulaeque et flores; 
Exodus 37 21 singulae sphaerulae sub binis calamis per loca tria, qui simul sex fiunt calami procedentes de hastili uno. 
Exodus 37 22 Sphaerulae igitur et calami unum cum ipso erant, totum ductile ex auro purissimo. 
Exodus 37 23 Fecit et lucernas septem cum emunctoriis suis et vasa, ubi emuncta condantur, de auro mundissimo. 
Exodus 37 24 Talentum auri purissimi appendebat candelabrum cum omnibus vasis suis.
Exodus 37 25 Fecit et altare thymiamatis de lignis acaciae habens per quadrum singulos cubitos et in altitudine duos; e cuius angulis procedebant cornua. 
Exodus 37 26 Vestivitque illud auro purissimo cum craticula ac parietibus et cornibus. 
Exodus 37 27 Fecitque ei coronam aureolam per gyrum et binos anulos aureos sub corona in duobus lateribus, ut mittantur in eos vectes, et possit altare portari. 
Exodus 37 28 Ipsos autem vectes fecit de lignis acaciae et operuit laminis aureis.
Exodus 37 29 Composuit et oleum ad sanctificationis unguentum et thymiama de aromatibus mundissimis opere pigmentarii.
Exodus 38 1 Fecit et altare holocausti de lignis acaciae quinque cubi torum per quadrum et trium in altitudine, 
Exodus 38 2 cuius cornua de angulis procedebant; operuitque illud laminis aeneis. 
Exodus 38 3 Et in usus eius paravit ex aere vasa diversa: lebetes, vatilla et pateras, fuscinulas et ignium receptacula. 
Exodus 38 4 Craticulamque eius in modum retis fecit aeneam subter marginem altaris ab imo usque ad medium eius, 
Exodus 38 5 fusis quattuor anulis per totidem craticulae summitates, ad immittendos vectes ad portandum. 
Exodus 38 6 Quos et ipsos fecit de lignis acaciae et operuit laminis aeneis; 
Exodus 38 7 induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis et intus vacuum.
Exodus 38 8 Fecit et labrum aeneum cum basi sua de speculis mulierum, quae excubabant in ostio tabernaculi conventus.
Exodus 38 9 Fecit et atrium, in cuius australi plaga erant tentoria de bysso retorta cubitorum centum; 
Exodus 38 10 columnae aeneae viginti cum basibus suis; unci columnarum et anuli earum argentei. 
Exodus 38 11 Aeque ad septentrionalem plagam tentoria, columnae basesque et unci anulique columnarum eiusdem mensurae et operis ac metalli erant. 
Exodus 38 12 In ea vero plaga, quae ad occidentem respicit, fuerunt tentoria cubitorum quinquaginta, columnae decem cum basibus suis; et unci columnarum anulique earum argentei. 
Exodus 38 13 Porro contra orientem quinquaginta cubitorum paravit tentoria, 
Exodus 38 14 e quibus quindecim cubitos columnarum trium cum basibus suis unum tenebat latus; 
Exodus 38 15 et in parte altera  quia inter utraque introitum tabernaculi fecit  quindecim aeque cubitorum erant tentoria columnaeque tres et bases totidem. 
Exodus 38 16 Cuncta atrii tentoria in circuitu ex bysso retorta texuerat. 
Exodus 38 17 Bases columnarum fuere aeneae, unci autem earum et anuli earum argentei et capita earum vestivit argento et omnes columnas atrii cinxit anulis argenteis. 
Exodus 38 18 Et in introitu eius opere plumario fecit velum ex hyacintho, purpura, cocco ac bysso retorta; quod habebat viginti cubitos in longitudine, altitudo vero quinque cubitorum erat iuxta mensuram, quam cuncta atrii tentoria habebant. 
Exodus 38 19 Columnae autem in ingressu fuere quattuor cum basibus aeneis, uncis argenteis; capitaque et anulos earum vestivit argento. 
Exodus 38 20 Paxillos quoque habitaculi et atrii per gyrum fecit aeneos.
Exodus 38 21 Hic est census habitaculi, habitaculi testimonii, qui recensitus est iuxta praeceptum Moysi ministerio Levitarum per manum Ithamar filii Aaron sacerdotis. 
Exodus 38 22 Beseleel filius Uri filii Hur de tribu Iudae fecit cuncta, quae praeceperat Dominus Moysi, 
Exodus 38 23 iuncto sibi socio Ooliab filio Achisamech de tribu Dan fabro et polymitario atque plumario ex hyacintho, purpura, cocco et bysso.
Exodus 38 24 Omne aurum, quod expensum est in opere sanctuarii et quod oblatum est in donariis, viginti novem talentorum fuit et septingentorum triginta siclorum ad mensuram sicli sanctuarii. 
Exodus 38 25 Argentum autem eorum, qui in congregatione recensiti sunt, centum talentorum fuit et mille septingentorum et septuaginta quinque siclorum ad mensuram sicli sanctuarii. 
Exodus 38 26 Beca, id est dimidium sicli iuxta mensuram sicli sanctuarii, dedit quisquis transit ad censum a viginti annis et supra, de sescentis tribus milibus et quingentis quinquaginta armatorum. 
Exodus 38 27 De talentis centum argenti conflatae sunt bases sanctuarii et veli, singulis talentis per bases singulas supputatis. 
Exodus 38 28 De mille autem septingentis et septuaginta quinque siclis fecit uncos columnarum et vestivit capita earum et cinxit eas argento. 
Exodus 38 29 Aeris quoque oblata sunt septuaginta talenta et duo milia et quadringenti sicli, 
Exodus 38 30 ex quibus fecit bases in introitu tabernaculi conventus et altare aeneum cum craticula sua omniaque vasa, quae ad usum eius pertinent, 
Exodus 38 31 et bases atrii tam in circuitu quam in ingressu eius et omnes paxillos habitaculi atque atrii per gyrum.
Exodus 39 1 De hyacintho vero et purpura, cocco ac bysso fecerunt vestes textas pro ministerio sanctuarii. Et fecerunt vestes sacras Aaron, sicut praecepit Dominus Moysi.
Exodus 39 2 Fecerunt igitur ephod de auro, hyacintho et purpura coccoque et bysso retorta 
Exodus 39 3 opere polymitario tundentes bratteas aureas et extenuantes in fila, ut possent torqueri cum priorum colorum subtegmine. 
Exodus 39 4 Fasciasque umerales fecerunt ei, cum quibus in utroque latere summitatum suarum copulabatur, 
Exodus 39 5 et balteum, quo constringebatur ephod, eiusdem operis et unum cum eo ex auro, et hyacintho et purpura coccoque et bysso retorta, sicut praeceperat Dominus Moysi. 
Exodus 39 6 Paraverunt et duos lapides onychinos, inclusos texturis aureis et sculptos arte gemmaria nominibus filiorum Israel; 
Exodus 39 7 posueruntque eos in fasciis umeralibus ephod, lapides memorialis filiorum Israel, sicut praeceperat Dominus Moysi.
Exodus 39 8 Fecerunt et pectorale opere polymito iuxta opus ephod ex auro, hyacintho, purpura coccoque et bysso retorta, 
Exodus 39 9 quadrangulum duplex mensurae palmi. 
Exodus 39 10 Et posuerunt in eo gemmarum ordines quattuor: in primo versu erat sardius, topazius, smaragdus; 
Exodus 39 11 in secundo carbunculus, sapphirus et iaspis; 
Exodus 39 12 in tertio hyacinthus, achates et amethystus; 
Exodus 39 13 in quarto chrysolithus, onychinus et beryllus: inclusi textura aurea per ordines suos. 
Exodus 39 14 Ipsique lapides duodecim sculpti erant nominibus duodecim tribuum Israel, singuli per nomina singulorum. 
Exodus 39 15 Fecerunt in pectorali catenulas quasi funiculos opus tortile de auro purissimo 
Exodus 39 16 et duos margines aureos totidemque anulos aureos. Porro duos anulos posuerunt in utraque summitate pectoralis; 
Exodus 39 17 duos funiculos aureos inseruerunt anulis, qui in pectoralis angulis eminebant. 
Exodus 39 18 Duas summitates amborum funiculorum colligaverunt duobus marginibus in fasciis umeralibus ephod in parte eius anteriore. 
Exodus 39 19 Et fecerunt duos anulos aureos et posuerunt super duas summitates pectoralis in eius margine interiore contra ephod, sicut praecepit Dominus Moysi.
Exodus 39 20 Feceruntque duos anulos aureos, quos posuerunt in duabus fasciis umeralibus ephod deorsum in latere eius anteriore secus iuncturam eius super balteum ephod. 
Exodus 39 21 Et strinxerunt pectorale anulis eius ad anulos ephod vitta hyacinthina, ut esset super balteum ephod, ne amoveretur ab ephod, sicut praecepit Dominus Moysi.
Exodus 39 22 Fecerunt quoque pallium ephod opere textili totum hyacinthinum 
Exodus 39 23 et capitium in medio eius supra oramque per gyrum sicut in capitio loricae; 
Exodus 39 24 deorsum autem ad pedes mala punica ex hyacintho, purpura, cocco ac bysso retorta 
Exodus 39 25 et tintinnabula de auro purissimo, quae posuerunt inter malogranata in inferiore parte pallii per gyrum, 
Exodus 39 26 ut sit tintinnabulum inter singula mala punica, quibus ornatus incedebat pontifex, quando ministerio fungebatur, sicut praeceperat Dominus Moysi.
Exodus 39 27 Fecerunt et tunicas byssinas opere textili Aaron et filiis eius 
Exodus 39 28 et tiaram et ornatum mitrarum ex bysso, feminalia quoque linea ex bysso retorta, 
Exodus 39 29 cingulum vero de bysso retorta, hyacintho, purpura ac cocco, arte plumaria, sicut praeceperat Dominus Moysi.
Exodus 39 30 Fecerunt et laminam diadema sanctitatis de auro purissimo; scripseruntque in ea opere caelatoris: “ Sanctum Domino ”; 
Exodus 39 31 et strinxerunt eam desuper cum tiara vitta hyacinthina, sicut praeceperat Dominus Moysi.
Exodus 39 32 Perfectum est igitur omne opus habitaculi et tabernaculi conventus; feceruntque filii Israel cuncta, quae praeceperat Dominus Moysi: sic fecerunt.
Exodus 39 33 Et obtulerunt habitaculum et tabernaculum et universam supellectilem, fibulas, tabulas, vectes, columnas ac bases, 
Exodus 39 34 opertorium de pellibus arietum rubricatis et operimentum de pellibus delphini, velum, 
Exodus 39 35 arcam testimonii, vectes, propitiatorium, 
Exodus 39 36 mensam cum vasis suis et propositionis panibus, 
Exodus 39 37 candelabrum ex auro puro, lucernas in ordine earum et utensilia earum cum oleo candelabri, 
Exodus 39 38 altare aureum et unguentum et thymiama ex aromatibus et velum in introitu tabernaculi, 
Exodus 39 39 altare aeneum, craticulam aeneam, vectes et vasa eius omnia, labrum cum basi sua, 
Exodus 39 40 tentoria atrii et columnas cum basibus suis, velum in introitu atrii funiculosque illius et paxillos. Nihil ex vasis defuit, quae in ministerium habitaculi in tabernaculo conventus iussa sunt fieri. 
Exodus 39 41 Vestes quoque textas, quibus sacerdotes utuntur in sanctuario, et vestes sacras Aaron sacerdotis et vestes filiorum eius 
Exodus 39 42 obtulerunt filii Israel, sicut praeceperat Dominus Moysi.
Exodus 39 43 Quae postquam Moyses cuncta vidit completa, benedixit eis.
Exodus 40 1 Locutusque est Dominus ad Moysen dicens: 
Exodus 40 2 “ Mense pri mo, die prima mensis eriges habitaculum, tabernaculum conventus, 
Exodus 40 3 et pones in eo arcam testimonii, abscondes illam velo; 
Exodus 40 4 et, illata mensa, pones super eam, quae rite praecepta sunt. Candelabrum stabit cum lucernis suis 
Exodus 40 5 et altare aureum, in quo adoletur incensum, coram arca testimonii. Velum in introitu habitaculi pones, 
Exodus 40 6 et ante tabernaculum conventus altare holocausti, 
Exodus 40 7 et labrum inter altare et tabernaculum conventus et implebis illud aqua. 
Exodus 40 8 Circumdabisque atrium tentoriis et pones velum in porta eius. 
Exodus 40 9 Et, assumpto unctionis oleo, unges habitaculum et omnia, quae in eo sunt, et consecrabis illud cum vasis suis, et erit sanctum. 
Exodus 40 10 Unges quoque altare holocausti et omnia vasa eius et consecrabis altare, et erit sanctum sanctorum. 
Exodus 40 11 Et unges labrum cum basi sua et consecrabis illud. 
Exodus 40 12 Applicabisque Aaron et filios eius ad fores tabernaculi conventus; et lotos aqua 
Exodus 40 13 indues Aaron sanctis vestibus, unges et consecrabis eum, ut mihi sacerdotio fungatur; 
Exodus 40 14 filios eius applicabis et vesties eos tunicis 
Exodus 40 15 et unges eos, sicut unxisti patrem eorum, ut mihi sacerdotio fungantur, et unctio eorum erit eis in sacerdotium sempiternum in generationibus eorum ”. 
Exodus 40 16 Fecitque Moyses omnia, quae praeceperat ei Dominus: sic fecit.
Exodus 40 17 Igitur mense primo anni secundi, prima die mensis collocatum est habitaculum. 
Exodus 40 18 Erexitque Moyses illud et posuit bases ac tabulas et vectes statuitque columnas 
Exodus 40 19 et expandit tentorium super habitaculum, imposito desuper operimento, sicut Dominus imperaverat Moysi. 
Exodus 40 20 Sumpsit et posuit testimonium in arca et, subditis infra vectibus, posuit propitiatorium desuper. 
Exodus 40 21 Cumque intulisset arcam in habitaculum, appendit ante eam velum, sicut iusserat Dominus Moysi. 
Exodus 40 22 Posuit et mensam in tabernaculo conventus ad plagam septentrionalem extra velum, 
Exodus 40 23 ordinatis coram propositionis panibus, sicut praeceperat Dominus Moysi. 
Exodus 40 24 Posuit et candelabrum in tabernaculo conventus e regione mensae in parte australi, 
Exodus 40 25 locatis per ordinem lucernis, sicut praeceperat Dominus Moysi. 
Exodus 40 26 Posuit et altare aureum in tabernaculo conventus coram propitiatorio 
Exodus 40 27 et adolevit super eo incensum aromatum, sicut iusserat Dominus Moysi. 
Exodus 40 28 Posuit et velum in introitu habitaculi 
Exodus 40 29 et altare holocausti in vestibulo habitaculi, tabernaculi conventus, offerens in eo holocaustum et sacrificium, sicut Dominus imperaverat Moysi. 
Exodus 40 30 Labrum quoque statuit inter tabernaculum conventus et altare implens illud aqua; 
Exodus 40 31 laveruntque Moyses et Aaron ac filii eius manus suas et pedes, 
Exodus 40 32 cum ingrederentur tabernaculum conventus et accederent ad altare, sicut praeceperat Dominus Moysi. 
Exodus 40 33 Erexit et atrium per gyrum habitaculi et altaris, ducto in introitu eius velo. Sic complevit opus.
Exodus 40 34 Et operuit nubes tabernaculum conventus, et gloria Domini implevit habitaculum. 
Exodus 40 35 Nec poterat Moyses ingredi tabernaculum conventus, quia habitavit nubes super illud, et gloria Domini replevit habitaculum. 
Exodus 40 36 Si quando nubes de tabernaculo ascendebat, proficiscebantur filii Israel in omnibus stationibus suis; 
Exodus 40 37 si autem non ascendebat nubes, non proficiscebantur usque in diem, quo levabatur. 
Exodus 40 38 Nubes quippe Domini incubabat per diem habitaculo, et ignis in nocte, ante oculos universae domus Israel per cunctas mansiones suas.
Leviticus 1 1 Vocavit autem Moysen et locu tus est ei Dominus de tabernacu lo conventus dicens: 
Leviticus 1 2 “ Loquere filiis Israel et dices ad eos: Homo, qui obtulerit ex vobis hostiam Domino de animalibus domesticis, de bobus et pecoribus offerens victimas, 
Leviticus 1 3 si holocaustum fuerit eius oblatio de armento, masculum immaculatum offeret ad ostium tabernaculi conventus ad placandum sibi Dominum; 
Leviticus 1 4 ponetque manum super caput hostiae, et acceptabilis erit atque in expiationem eius proficiens. 
Leviticus 1 5 Immolabitque vitulum coram Domino, et offerent filii Aaron sacerdotes sanguinem eius aspergentes per altaris circuitum, quod est ante ostium tabernaculi conventus. 
Leviticus 1 6 Detracta pelle, hostiam offerens in frusta concidet; 
Leviticus 1 7 et filii Aaron sacerdotis ponent in altari ignem, strueque lignorum super ignem composita, 
Leviticus 1 8 membra, quae caesa sunt, desuper ordinabunt, caput videlicet et adipem. 
Leviticus 1 9 Intestina autem et crura offerens lavabit aqua adolebitque ea sacerdos super altare in holocaustum, incensum suavissimi odoris Domino.
Leviticus 1 10 Quod si de pecoribus eius oblatio est, de ovibus sive de capris holocaustum, masculum absque macula offeret; 
Leviticus 1 11 immolabitque ad latus altaris, quod respicit ad aquilonem, coram Domino. Sanguinem vero illius aspergent contra altare filii Aaron sacerdotes per circuitum; 
Leviticus 1 12 dividetque offerens membra, caput et adipem, et sacerdos imponet ea super ligna, quibus subest ignis in altari. 
Leviticus 1 13 Intestina vero et crura lavabit offerens aqua, et oblata omnia adolebit sacerdos super altare: holocaustum est et incensum odoris suavissimi Domino.
Leviticus 1 14 Sin autem de avibus holocausti oblatio fuerit Domino, offeret de turturibus aut pullis columbae oblationem suam. 
Leviticus 1 15 Et sacerdos afferet eam ad altare; retortum ad collum caput adolebit in altari, sanguisque eius exprimetur contra parietem altaris. 
Leviticus 1 16 Vesiculam vero gutturis et plumas proiciet offerens prope altare ad orientalem plagam in loco, in quo cineres effundi solent; 
Leviticus 1 17 confringetque eam inter alas, quas non secabit, et adolebit eam sacerdos super altare, lignis super ignem positis: holocaustum est et incensum suavissimi odoris Domino.
Leviticus 2 1 Anima cum obtulerit oblationem sacrificii farinae Domino, simila erit eius oblatio, fundetque super eam oleum et ponet tus 
Leviticus 2 2 ac deferet ad filios Aaron sacerdotes, tolletque ex eo pugillum plenum similae et olei ac totum tus, et sacerdos adolebit memoriale super altare, incensum odoris suavissimi Domino. 
Leviticus 2 3 Quod autem reliquum fuerit de sacrificio, erit Aaron et filiorum eius: sanctum sanctorum de incensis Domini.
Leviticus 2 4 Cum autem obtuleris sacrificium similae coctum in clibano: de simila erunt panes, scilicet absque fermento conspersi oleo et lagana azyma oleo lita; 
Leviticus 2 5 si oblatio tua fuerit de sartagine, simila erit, conspersa oleo et absque fermento; 
Leviticus 2 6 divides eam minutatim et fundes super eam oleum: oblatio similae est. 
Leviticus 2 7 Sin autem de frixorio fuerit sacrificium, aeque simila oleo conspergetur. 
Leviticus 2 8 Et deferes oblationem ex his Domino factam tradens manibus sacerdotis, 
Leviticus 2 9 qui afferet eam ad altare, tollet memoriale de sacrificio et adolebit super altare: incensum odoris suavissimi Domino. 
Leviticus 2 10 Quidquid autem reliquum est, erit Aaron et filiorum eius: sanctum sanctorum de incensis Domini.
Leviticus 2 11 Omnis oblatio similae, quam offeretis Domino, absque fermento fiet, quia nihil fermenti ac mellis adolebitis incensum Domino. 
Leviticus 2 12 Primitias tantum eorum offeretis tamquam munera Domino; super altare vero non ponentur in odorem suavitatis.
Leviticus 2 13 Quidquid obtuleris sacrificii, similae sale condies nec auferes sal foederis Dei tui de sacrificio tuo: in omni oblatione tua offeres sal.
Leviticus 2 14 Sin autem obtuleris munus primarum frugum tuarum Domino, spicas tostas igni et grana fracta farris recentis offeres in sacrificium primarum frugum tuarum 
Leviticus 2 15 fundens supra oleum et tus imponens: similae oblatio est. 
Leviticus 2 16 De qua adolebit sacerdos tamquam memoriale partem farris fracti et olei ac totum tus.
Leviticus 3 1 Quod si hostia pacificorum fue rit eius oblatio et de bobus vo luerit offerre marem sive feminam, immaculata offeret coram Domino. 
Leviticus 3 2 Ponetque manum super caput victimae suae, quam immolabit ad ostium tabernaculi conventus, fundentque filii Aaron sacerdotes sanguinem per circuitum altaris 
Leviticus 3 3 et offerent de hostia pacificorum tamquam incensum Domino adipem, qui operit vitalia, et quidquid pinguedinis eis adhaeret, 
Leviticus 3 4 duos renes cum adipe, quo teguntur iuxta ilia, et reticulum iecoris, quem iuxta renes, auferet. 
Leviticus 3 5 Adolebuntque ea filii Aaron in altari super holocausto, quod est super lignis et igne: incensum suavissimi odoris Domino.
Leviticus 3 6 Si vero de pecoribus fuerit Domino eius oblatio, pacificorum scilicet hostia, sive masculum sive feminam obtulerit, immaculata erunt. 
Leviticus 3 7 Si agnum obtulerit coram Domino, 
Leviticus 3 8 ponet manum super caput victimae suae, quam immolabit coram tabernaculo conventus; fundentque filii Aaron sanguinem eius per altaris circuitum; 
Leviticus 3 9 et offeret de pacificorum hostia incensum Domino adipem et caudam totam, quam iuxta tergum, auferet, et pinguedinem, quae operit ventrem, atque universum adipem, qui vitalibus adhaeret, 
Leviticus 3 10 et utrumque renunculum cum adipe, qui est iuxta ilia, reticulumque iecoris, quem iuxta renunculos, auferet. 
Leviticus 3 11 Et adolebit ea sacerdos super altare: panis et incensum Domino.
Leviticus 3 12 Si capra fuerit eius oblatio, offeret eam coram Domino, 
Leviticus 3 13 ponet manum suam super caput eius immolabitque eam coram tabernaculo conventus. Et fundent filii Aaron sanguinem eius per altaris circuitum, 
Leviticus 3 14 tolletque ex ea oblationem suam, incensum Domino, adipem scilicet, qui operit ventrem, et universum, qui vitalibus adhaeret, 
Leviticus 3 15 duos renunculos cum adipe, qui est super eos iuxta ilia, et reticulum iecoris, quem iuxta renunculos, auferet; 
Leviticus 3 16 adolebitque ea sacerdos super altare: panis et incensum suavissimi odoris omnis adeps Domino. 
Leviticus 3 17 Iure perpetuo in generationibus et cunctis habitaculis vestris, nec adipem nec sanguinem omnino comedetis ”.
Leviticus 4 1 Locutusque est Dominus ad Moysen dicens: 
Leviticus 4 2 “ Loquere filiis Israel: Anima cum peccaverit per ignorantiam et de universis mandatis Domini, quae praecepit ut non fierent, quippiam fecerit, 
Leviticus 4 3 si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino sacrificium pro peccato; 
Leviticus 4 4 et adducet illum ad ostium tabernaculi conventus coram Domino ponetque manum super caput eius et immolabit eum coram Domino. 
Leviticus 4 5 Hauriet quoque sacerdos unctus de sanguine vituli inferens illum in tabernaculum conventus; 
Leviticus 4 6 cumque intinxerit digitum in sanguinem, asperget eo septies coram Domino contra velum sanctuarii; 
Leviticus 4 7 ponetque de eodem sanguine super cornua altaris thymiamatis gratissimi coram Domino, quod est in tabernaculo conventus; omnem autem reliquum sanguinem fundet in basim altaris holocausti in introitu tabernaculi. 
Leviticus 4 8 Et omnem adipem vituli pro peccato auferet tam eum, qui operit vitalia, quam omnem, qui vitalibus adhaeret, 
Leviticus 4 9 duos renunculos et adipem, qui est super eos iuxta ilia, et reticulum iecoris, quem iuxta renunculos, auferet, 
Leviticus 4 10 sicut aufertur de vitulo hostiae pacificorum; et adolebit ea sacerdos super altare holocausti. 
Leviticus 4 11 Pellem vero et omnes carnes cum capite et pedibus et intestinis et fimo, 
Leviticus 4 12 totum vitulum efferet extra castra in locum mundum, ubi cineres effundi solent; incendetque eum super lignorum struem igne: in loco effusorum cinerum cremabitur.
Leviticus 4 13 Quod si omnis coetus Israel ignoraverit, et res abscondita fuerit ab oculis congregationis, feceritque quod contra mandatum Domini est et deliquerit, 
Leviticus 4 14 et postea intellexerit peccatum suum, offeret congregatio vitulum pro peccato adducetque eum ad ostium tabernaculi conventus. 
Leviticus 4 15 Et ponent seniores coetus populi manus super caput eius coram Domino, immolatoque vitulo in conspectu Domini, 
Leviticus 4 16 inferet sacerdos, qui unctus est, de sanguine eius in tabernaculum conventus, 
Leviticus 4 17 tincto digito aspergens septies contra velum; 
Leviticus 4 18 ponetque de eodem sanguine in cornibus altaris, quod est coram Domino in tabernaculo conventus. Reliquum autem sanguinem fundet iuxta basim altaris holocaustorum, quod est in ostio tabernaculi conventus; 
Leviticus 4 19 omnemque eius adipem tollet et adolebit super altare. 
Leviticus 4 20 Sic faciens et de hoc vitulo quomodo fecit de vitulo pro peccato; sic faciet ei. Expiante eos sacerdote, propitius erit Dominus. 
Leviticus 4 21 Ipsum autem vitulum efferet extra castra atque comburet sicut et priorem vitulum: sacrificium pro peccato est congregationis.
Leviticus 4 22 Si peccaverit princeps et fecerit unum ex omnibus per ignorantiam, quod Domini Dei sui lege prohibetur, deliqueritque, 
Leviticus 4 23 aut indicatum ei fuerit peccatum suum, offeret hostiam Domino hircum de capris immaculatum 
Leviticus 4 24 ponetque manum suam super caput eius et immolabit eum in loco, ubi solet mactari holocaustum coram Domino: sacrificium pro peccato est. 
Leviticus 4 25 Et tinguat sacerdos digitum in sanguine hostiae pro peccato ponetque super cornua altaris holocausti et reliquum fundet ad basim eius. 
Leviticus 4 26 Adipem vero adolebit supra, sicut in victimis pacificorum fieri solet; expiabitque eum a peccato eius, ac dimittetur ei.
Leviticus 4 27 Quod si peccaverit anima per ignorantiam de populo terrae, ut faciat quidquam ex his, quae Domini lege prohibentur, atque delinquat, 
Leviticus 4 28 aut indicatum ei fuerit peccatum suum, offeret capram immaculatam; 
Leviticus 4 29 ponetque manum super caput hostiae pro peccato et immolabit eam in loco holocausti. 
Leviticus 4 30 Tolletque sacerdos de sanguine in digito suo et ponet super cornua altaris holocausti et reliquum fundet ad basim eius. 
Leviticus 4 31 Omnem autem auferens adipem, sicut auferri solet de victimis pacificorum, adolebit super altare in odorem suavitatis Domino, expiabitque eum, et propitius erit Dominus.
Leviticus 4 32 Sin autem de ovibus obtulerit victimam pro peccato, adducet agnam immaculatam; 
Leviticus 4 33 ponet manum super caput eius et immolabit eam in loco, ubi solent holocaustorum caedi hostiae. 
Leviticus 4 34 Sumetque sacerdos de sanguine eius digito suo et ponens super cornua altaris holocausti reliquum fundet ad basim eius. 
Leviticus 4 35 Omnem quoque auferens adipem, sicut auferri solet adeps agni, qui immolatur pro pacificis, cremabit in altari super incensis Domini; expiabitque eum et peccatum eius, et dimittetur illi.
Leviticus 5 1 Si peccaverit anima et audiverit vocem iurantis testisque fuerit, quod aut ipse vidit aut comperit, si non indicaverit, iniquitatem portabit; 
Leviticus 5 2 vel si anima tetigerit aliquid immundum, sive cadaver bestiae sit aut iumenti vel reptilis, et absconditum fuerit ab eo, ipse immundus et reus erit; 
Leviticus 5 3 aut si tetigerit quidquam de immunditia hominis iuxta omnem impuritatem, qua pollui solet, absconditumque fuerit ab eo, sed ipse cognoverit postea, subiacebit delicto; 
Leviticus 5 4 aut si anima temere iuraverit et protulerit labiis suis, ut vel male quid faceret vel bene iuxta omnia, quae homines temere iurant, absconditumque fuerit ab eo, sed ipse postea intellexerit, delicto subiacebit; 
Leviticus 5 5 si ergo reus factus fuerit uno ex istis, confiteatur peccatum suum 
Leviticus 5 6 et offerat Domino sacrificium delicti pro peccato suo agnam de gregibus sive capram ut sacrificium pro peccato; expiabitque eum sacerdos a peccato eius.
Leviticus 5 7 Sin autem non potuerit offerre pecus, offerat ut sacrificium pro delicto duos turtures vel duos pullos columbarum Domino: unum in sacrificium pro peccato et alterum in holocaustum; 
Leviticus 5 8 dabitque eos sacerdoti, qui primum offerens ut sacrificium pro peccato retorquebit caput eius ad pennulas, ita ut collo haereat et non penitus abrumpatur; 
Leviticus 5 9 et asperget de sanguine eius parietem altaris; quidquid autem reliquum fuerit, faciet destillare ad fundamentum eius: sacrificium pro peccato est. 
Leviticus 5 10 Alterum vero adolebit holocaustum, ut fieri solet; expiabitque eum sacerdos a peccato eius, et dimittetur ei.
Leviticus 5 11 Quod si non quiverit manus eius offerre duos turtures aut duos pullos columbarum, offeret pro peccato suo similae partem ephi decimam in sacrificium pro peccato; non mittet in eam oleum, nec turis aliquid imponet, quia sacrificium pro peccato est. 
Leviticus 5 12 Tradetque eam sacerdoti, qui, plenum ex toto pugillum in memoriale hauriens, cremabit in altari super incensis Domini: sacrificium pro peccato est. 
Leviticus 5 13 Et expiabit eum sacerdos et peccatum eius in uno ex his casibus, et propitius erit Dominus. Reliquam vero partem sacerdos habebit sicut in oblatione similae ”.
Leviticus 5 14 Locutus est Dominus ad Moysen dicens: 
Leviticus 5 15 “ Anima, si praevaricans per errorem in his, quae Domino sunt sanctificata, peccaverit, offeret sacrificium pro delicto arietem immaculatum de gregibus iuxta aestimationem argenti siclorum pondere sanctuarii in paenitentiam; 
Leviticus 5 16 ipsumque, quod intulit damni, restituet et quintam partem ponet supra tradens sacerdoti, qui expiabit eum offerens arietem, et dimittetur ei.
Leviticus 5 17 Anima, si peccaverit per ignorantiam feceritque unum ex his, quae Domini lege prohibentur, et peccati rea portaverit iniquitatem suam, 
Leviticus 5 18 offeret arietem immaculatum de gregibus iuxta aestimationem sacerdoti, qui expiabit eum ab eo, quod nesciens fecerit, et dimittetur ei: 
Leviticus 5 19 sacrificium pro delicto est, delinquens deliquit in Dominum ”.
Leviticus 5 20 Locutus est Dominus ad Moysen dicens: 
Leviticus 5 21 “ Anima, quae peccaverit et, contempto Domino, negaverit proximo suo depositum, quod fidei eius creditum fuerat, vel vi aliquid extorserit aut calumniam fecerit, 
Leviticus 5 22 sive rem perditam invenerit et infitians insuper peierarit in uno ex omnibus, in quibus peccare solent homines, 
Leviticus 5 23 si quis sic peccaverit et deliquerit, reddet omnia, quae per rapinam vel calumniam abstulerit vel deposita retinuerit vel perdita invenerit 
Leviticus 5 24 vel de quibus peierarit, et restituet integra et quintam insuper addet partem domino, cui damnum intulerat, in die sacrificii pro delicto. 
Leviticus 5 25 Sacrificium pro delicto offeret Domino: arietem immaculatum de grege iuxta aestimationem; 
Leviticus 5 26 qui expiabit eum coram Domino, et dimittetur illi pro singulis, quae faciendo peccaverit ”.
Leviticus 6 1 Locutus est Dominus ad Moysen dicens: 
Leviticus 6 2 “ Praecipe Aaron et filiis eius: Haec est lex holocausti: cremabitur in foco altaris tota nocte usque mane; ignis altaris in eo ardebit. 
Leviticus 6 3 Vestietur sacerdos tunica et feminalibus lineis super verecunda sua; tolletque cineres, quos vorans ignis exussit, et ponet iuxta altare. 
Leviticus 6 4 Porro spoliabitur prioribus vestimentis; indutusque aliis efferet cineres extra castra in locum mundum. 
Leviticus 6 5 Ignis autem in altari semper ardebit, non exstinguetur, quem nutriet sacerdos subiciens ligna mane per singulos dies et, imposito holocausto, desuper adolebit adipes pacificorum. 
Leviticus 6 6 Ignis est iste perpetuus, qui numquam deficiet in altari.
Leviticus 6 7 Haec est lex sacrificii similae, quod offerent filii Aaron coram Domino et coram altare: 
Leviticus 6 8 tollet sacerdos ex eo pugillum similae, quae conspersa est oleo, et totum tus, quod super similam positum est; adolebitque illud in altari in odorem suavissimum, memoriale Domino. 
Leviticus 6 9 Reliquam autem partem similae comedet Aaron cum filiis suis, et panis absque fermento comedetur in loco sancto; in atrio tabernaculi conventus comedent illam. 
Leviticus 6 10 Ideo autem non coquetur fermentata, quia ut partem eorum dedi illam ex incensis meis: sanctum sanctorum est, sicut sacrificium pro peccato atque pro delicto; 
Leviticus 6 11 mares tantum stirpis Aaron comedent illud. Legitimum sempiternum est in generationibus vestris de incensis Domini; omnis, qui tetigerit illa, sanctificabitur ”.
Leviticus 6 12 Et locutus est Dominus ad Moysen dicens: 
Leviticus 6 13 “ Haec est oblatio Aaron et filiorum eius, quam offerre debent Domino in die unctionis ipsius: decimam partem ephi offerent similae in sacrificio sempiterno medium eius mane et medium vespere; 
Leviticus 6 14 quae in sartagine oleo conspersa frigetur. Afferes eam calidam et offeres divisam minutatim, sacrificium in odorem suavissimum Domino. 
Leviticus 6 15 Sacerdos unctus, qui patri iure successerit, faciet illud. Legitimum sempiternum: Domino tota cremabitur; 
Leviticus 6 16 omne enim sacrificium similae sacerdotum igne consumetur, nec quisquam comedet ex eo ”.
Leviticus 6 17 Locutus est Dominus ad Moysen dicens: 
Leviticus 6 18 “ Loquere Aaron et filiis eius: Ista est lex sacrificii pro peccato: in loco, ubi mactatur holocaustum, mactabitur coram Domino: sanctum sanctorum est. 
Leviticus 6 19 Sacerdos, qui offert, comedet illud in loco sancto, in atrio tabernaculi conventus. 
Leviticus 6 20 Quidquid tetigerit carnes eius, sanctificabitur: si de sanguine illius vestis fuerit aspersa, lavabitur in loco sancto; 
Leviticus 6 21 vas autem fictile, in quo coctum est, confringetur; quod si vas aeneum fuerit, defricabitur et lavabitur aqua. 
Leviticus 6 22 Omnis masculus de genere sacerdotali vescetur carnibus eius, quia sanctum sanctorum est. 
Leviticus 6 23 Omne autem sacrificium pro peccato, de cuius sanguine infertur in tabernaculum conventus ad expiandum in sanctuario, non comedetur, sed comburetur igni.
Leviticus 7 1 Haec quoque est lex sacrificii pro delicto: sanctum sanctorum est, 
Leviticus 7 2 idcirco, ubi immolatur holocaustum, mactabitur et victima pro delicto; sanguis eius per gyrum fundetur altaris. 
Leviticus 7 3 Omnemque adipem offeret ex ea, caudam scilicet et adipem, qui operit vitalia, 
Leviticus 7 4 duos renunculos et pinguedinem, quae super eos iuxta ilia est, reticulumque iecoris, quem iuxta renunculos, auferet; 
Leviticus 7 5 et adolebit ea sacerdos super altare ut incensum Domino: sacrificium pro delicto est. 
Leviticus 7 6 Omnis masculus de sacerdotali genere in loco sancto vescetur his carnibus, quia sanctum sanctorum est. 
Leviticus 7 7 Sicut sacrificium pro peccato, ita et sacrificium pro delicto, utriusque hostiae lex una est; ad sacerdotem, qui eam obtulerit, pertinebit.
Leviticus 7 8 Sacerdos, qui offert holocaustum cuiusdam viri, habebit pellem victimae, 
Leviticus 7 9 et omne sacrificium similae, quod coquitur in clibano, et, quidquid in frixorio vel in sartagine praeparatur, eius erit sacerdotis, a quo offertur; 
Leviticus 7 10 et omne sacrificium similae sive oleo conspersum sive aridum fuerit, cunctis filiis Aaron aequa mensura per singulos dividetur.
Leviticus 7 11 Haec est lex hostiae pacificorum quae offertur Domino; 
Leviticus 7 12 si pro gratiarum actione fuerit oblatio, offerent panes absque fermento conspersos oleo et lagana azyma uncta oleo coctamque similam ut collyridas olei admixtione conspersas, 
Leviticus 7 13 panes quoque fermentatos cum hostia pacificorum pro gratiarum actione, 
Leviticus 7 14 ex quibus unus offeretur munus Domino et erit sacerdotis, qui fundet hostiae sanguinem. 
Leviticus 7 15 Cuius carnes eadem comedentur die, nec remanebit ex eis quidquam usque mane.
Leviticus 7 16 Si voto vel sponte quisquam obtulerit hostiam, eadem similiter edetur die; sed et si quid in crastinum remanserit, vesci licitum est; 
Leviticus 7 17 quidquid autem tertius invenerit dies, ignis absumet.
Leviticus 7 18 Si quis de carnibus victimae pacificorum die tertio comederit, irrita fiet oblatio nec proderit offerenti; quin potius, quaecumque anima tali se edulio contaminarit, praevaricationis rea erit. 
Leviticus 7 19 Caro, quae aliquid tetigerit immundum, non comedetur, sed comburetur igni; ceterum carne, qui fuerit mundus, vescetur. 
Leviticus 7 20 Anima polluta, quae ederit de carnibus hostiae pacificorum, quae oblata est Domino, peribit de populis suis; 
Leviticus 7 21 et, quae tetigerit immunditiam hominis vel iumenti, sive omnis rei abominabilis, quae polluere potest, et comederit de huiuscemodi carnibus, interibit de populis suis ”.
Leviticus 7 22 Locutusque est Dominus ad Moysen dicens: 
Leviticus 7 23 “ Loquere filiis Israel: Adipem bovis et ovis et caprae non comedetis. 
Leviticus 7 24 Adipem cadaveris morticini et eius animalis, quod a bestia laceratum est, habebitis in usus varios, sed non comedetis. 
Leviticus 7 25 Si quis adipem, qui offertur in incensum Domini, comederit, peribit de populo suo. 
Leviticus 7 26 Sanguinem quoque omnis animalis non sumetis in cibo, tam de avibus quam de pecoribus; 
Leviticus 7 27 omnis anima, quae ederit sanguinem, peribit de populis suis ”.
Leviticus 7 28 Locutus est Dominus ad Moysen dicens: 
Leviticus 7 29 “ Loquere filiis Israel: Qui offert victimam pacificorum Domino, afferat oblationem suam Domino de victima pacificorum. 
Leviticus 7 30 Tenebit manibus incensa Domini, adipem scilicet et pectusculum afferet; pectusculum, ut elevetur coram Domino. 
Leviticus 7 31 Et sacerdos adolebit adipem super altare; pectusculum autem erit Aaron et filiorum eius. 
Leviticus 7 32 Armus quoque dexter de pacificorum hostiis cedet in munus sacerdotis. 
Leviticus 7 33 Qui de filiis Aaron obtulerit sanguinem et adipem victimae pacificorum, ipse habebit armum dextrum in portione sua; 
Leviticus 7 34 pectusculum enim elationis et armum donationis tuli a filiis Israel de hostiis eorum pacificis et dedi Aaron sacerdoti ac filiis eius, lege perpetua, ab omni populo Israel ”.
Leviticus 7 35 Haec est portio Aaron et filiorum eius de incensis Domini die, qua applicavit eos, ut sacerdotio fungerentur; 
Leviticus 7 36 et quae praecepit dari eis Dominus a filiis Israel die, qua unxit eos, religione perpetua in generationibus eorum.
Leviticus 7 37 Ista est lex holocausti et oblationis similae et sacrificii pro peccato atque delicto et pro consecratione et pacificorum victimis, 
Leviticus 7 38 quam constituit Dominus Moysi in monte Sinai, quando mandavit filiis Israel, ut offerrent oblationes suas Domino in deserto Sinai.
Leviticus 8 1 Locutusque est Dominus ad Moysen dicens: 
Leviticus 8 2 “ Tolle Aaron cum filiis suis, vestes eorum et unctionis oleum, vitulum pro peccato, duos arietes, canistrum cum azymis; 
Leviticus 8 3 et congregabis omnem coetum ad ostium tabernaculi conventus ”. 
Leviticus 8 4 Fecit Moyses, ut Dominus imperarat; congregatoque omni coetu ante fores tabernaculi conventus, 
Leviticus 8 5 ait: “ Iste est sermo, quem iussit Dominus fieri ”.
Leviticus 8 6 Statimque applicavit Aaron et filios eius. Cumque lavisset eos aqua, 
Leviticus 8 7 vestivit pontificem subucula linea accingens eum balteo et induens tunica hyacinthina et desuper ephod imposuit, 
Leviticus 8 8 quod astrinxit cingulo ephod firmiter; et imposuit ei pectorale, in quo dedit Urim et Tummim. 
Leviticus 8 9 Cidari quoque texit caput et super eam contra frontem posuit laminam auream, diadema sanctum, sicut praeceperat Dominus Moysi.
Leviticus 8 10 Tulit et unctionis oleum, quo levit habitaculum cum omni supellectili sua et sanctificavit ea. 
Leviticus 8 11 Cumque de eo aspersisset altare septem vicibus, unxit illud et omnia vasa eius labrumque cum basi sua sanctificavit oleo. 
Leviticus 8 12 Quod fundens super caput Aaron, unxit eum et consecravit; 
Leviticus 8 13 filios quoque eius applicatos vestivit subuculis lineis et cinxit balteo imposuitque mitras, ut iusserat Dominus Moysi.
Leviticus 8 14 Adduxit et vitulum pro peccato; cumque super caput eius posuissent Aaron et filii eius manus suas, 
Leviticus 8 15 immolavit eum; et hauriens Moyses sanguinem tincto digito tetigit cornua altaris per gyrum et mundavit illud; fuditque reliquum sanguinem ad fundamenta eius et sanctificavit illud expiando. 
Leviticus 8 16 Adipem autem, qui erat super vitalia, et reticulum iecoris duosque renunculos cum arvinulis suis adolevit super altare; 
Leviticus 8 17 vitulum cum pelle, carnibus et fimo cremans extra castra, sicut praeceperat Dominus Moysi.
Leviticus 8 18 Attulit et arietem in holocaustum, super cuius caput cum imposuissent Aaron et filii eius manus suas, 
Leviticus 8 19 immolavit eum et fudit sanguinem eius per altaris circuitum. 
Leviticus 8 20 Ipsumque arietem in frusta concidens, caput eius et artus et adipem adolevit igni; 
Leviticus 8 21 lotis prius intestinis et pedibus, totumque simul arietem adolevit super altare, eo quod esset holocaustum suavissimi odoris, incensum Domino, sicut praeceperat Dominus Moysi.
Leviticus 8 22 Attulit et arietem secundum in consecrationem sacerdotum; posueruntque super caput illius Aaron et filii eius manus suas. 
Leviticus 8 23 Quem cum immolasset Moyses, sumens de sanguine tetigit extremum auriculae dextrae Aaron et pollicem manus eius dextrae, similiter et pedis. 
Leviticus 8 24 Applicavit et filios Aaron; cumque de sanguine arietis immolati tetigisset extremum auriculae singulorum dextrae et pollices manus ac pedis dextri, reliquum fudit super altare per circuitum. 
Leviticus 8 25 Tulitque adipem et caudam omnemque pinguedinem, quae operit intestina reticulumque iecoris, et duos renes cum adipibus suis et armo dextro. 
Leviticus 8 26 Tollens autem de canistro azymorum, quod erat coram Domino, panem absque fermento et collyridam conspersam oleo laganumque posuit super adipes et armum dextrum, 
Leviticus 8 27 tradens simul omnia super manus Aaron et filiorum eius. Qui, postquam levaverunt ea coram Domino, 
Leviticus 8 28 rursum suscepta de manibus eorum adolevit in altari super holocausto, eo quod illa essent consecrationis oblatio, in odorem suavitatis: incensum erat Domino. 
Leviticus 8 29 Tulit et pectusculum elevans illud coram Domino de ariete consecrationis in partem suam, sicut praeceperat Dominus Moysi. 
Leviticus 8 30 Assumensque de unguento et sanguine, qui erat in altari, aspersit super Aaron et vestimenta eius et super filios illius ac vestes eorum.
Leviticus 8 31 Cumque sanctificasset eos in vestitu suo, praecepit eis dicens: “ Coquite carnes ante fores tabernaculi et ibi comedite eas; panes quoque consecrationis edite, qui positi sunt in canistro, sicut mihi praeceptum est: "Aaron et filii eius comedent eos; 
Leviticus 8 32 quidquid autem reliquum fuerit de carne et panibus, ignis absumet". 
Leviticus 8 33 De ostio quoque tabernaculi conventus non exibitis septem diebus usque ad diem, quo complebitur tempus consecrationis vestrae; septem enim diebus finitur consecratio. 
Leviticus 8 34 Sicut et impraesentiarum factum est, praecepit Dominus, ut fieret in expiationem eorum. 
Leviticus 8 35 Die ac nocte manebitis in ostio tabernaculi conventus observantes observationem Domini, ne moriamini: sic enim mihi praeceptum est ”.
Leviticus 8 36 Feceruntque Aaron et filii eius cuncta, quae locutus est Dominus per manum Moysi.
Leviticus 9 1 Facto autem octavo die, vocavit Moyses Aaron et filios eius ac maiores natu Israel dixitque ad Aaron: 
Leviticus 9 2 “ Tolle de armento vitulum pro peccato et arietem in holocaustum, utrumque immaculatum, et affer illos coram Domino. 
Leviticus 9 3 Et ad filios Israel loqueris: "Tollite hircum pro peccato et vitulum atque agnum anniculos et sine macula in holocaustum, 
Leviticus 9 4 bovem et arietem pro pacificis, et immolate eos coram Domino, et sacrificium similae oleo conspersae: hodie enim Dominus apparebit vobis" ”.
Leviticus 9 5 Tulerunt ergo cuncta, quae iusserat Moyses, ad ostium tabernaculi conventus; ubi, cum omnis coetus accessisset et staret coram Domino, 
Leviticus 9 6 ait Moyses: “ Iste est sermo, quem praecepit Dominus: facite, et apparebit vobis gloria eius ”. 
Leviticus 9 7 Dixit et ad Aaron: “ Accede ad altare et immola pro peccato tuo; offer holocaustum et expia te et populum. Et fac hostiam populi et expia eum, sicut praecepit Dominus ”.
Leviticus 9 8 Statimque Aaron accedens ad altare immolavit vitulum pro peccato suo, 
Leviticus 9 9 cuius sanguinem obtulerunt ei filii sui; in quo tinguens digitum tetigit cornua altaris et fudit residuum ad basim eius. 
Leviticus 9 10 Adipemque et renunculos ac reticulum iecoris, quae sunt de sacrificio pro peccato, adolevit super altare, sicut praeceperat Dominus Moysi. 
Leviticus 9 11 Carnes vero et pellem eius extra castra combussit igni.
Leviticus 9 12 Immolavit et holocausti victimam; obtuleruntque ei filii sui sanguinem eius, quem fudit per altaris circuitum. 
Leviticus 9 13 Ipsam etiam hostiam in frusta concisam cum capite ei obtulerunt, quae omnia super altare cremavit igni; 
Leviticus 9 14 lavit quoque aqua intestina cruraque et adolevit super holocausto in altari.
Leviticus 9 15 Et applicavit oblationem populi sumensque hircum pro peccato populi mactavit et obtulit in expiationem sicut priorem; 
Leviticus 9 16 fecit quoque holocaustum secundum ritum 
Leviticus 9 17 et addens sacrificium similae implevit manum ex illa et adolevit super altare praeter holocaustum matutinum.
Leviticus 9 18 Immolavit et bovem atque arietem, hostias pacificas populi; obtuleruntque ei filii sui sanguinem, quem fudit super altare in circuitu. 
Leviticus 9 19 Adipes autem bovis et caudam arietis renunculosque cum adipibus suis et reticulum iecoris 
Leviticus 9 20 posuerunt super pectora; cumque cremati essent adipes in altari, 
Leviticus 9 21 pectora eorum et armos dextros Aaron elevavit coram Domino, sicut praeceperat Moyses.
Leviticus 9 22 Et elevans Aaron manus ad populum benedixit eis. Sicque, completis hostiis pro peccato et holocaustis et pacificis, descendit. 
Leviticus 9 23 Ingressi autem Moyses et Aaron tabernaculum conventus et deinceps egressi benedixerunt populo. Apparuitque gloria Domini omni populo; 
Leviticus 9 24 et ecce egressus ignis a Domino devoravit holocaustum et adipes, qui erant super altare. Quod cum vidissent turbae, exultaverunt ruentes in facies suas.
Leviticus 10 1 Arreptisque Nadab et Abiu filii Aaron turibulis, posue runt ignem et incensum desuper offerentes coram Domino ignem alienum, qui eis praeceptus non erat. 
Leviticus 10 2 Egressusque ignis a Domino devoravit eos, et mortui sunt coram Domino.
Leviticus 10 3 Dixitque Moyses ad Aaron: “ Hoc est, quod locutus est Dominus: "Sanctificabor in his, qui appropinquant mihi, et in conspectu omnis populi glorificabor" ”. Quod audiens tacuit Aaron. 
Leviticus 10 4 Vocatis autem Moyses Misael et Elisaphan filiis Oziel patrui Aaron, ait ad eos: “ Ite et tollite fratres vestros de conspectu sanctuarii et asportate extra castra ”. 
Leviticus 10 5 Confestimque pergentes tulerunt eos, sicut iacebant vestitos subuculis suis, foras, ut sibi fuerat imperatum.
Leviticus 10 6 Locutus est Moyses ad Aaron et ad Eleazar atque Ithamar filios eius: “ Comas vestras nolite excutere et vestimenta nolite scindere, ne moriamini, et super omnem coetum oriatur indignatio. Fratres vestri, omnis domus Israel, plangant incendium, quod Dominus suscitavit. 
Leviticus 10 7 Vos autem non egredimini fores tabernaculi conventus, alioquin peribitis; oleum quippe unctionis Domini est super vos ”. Qui fecerunt omnia iuxta praeceptum Moysi.
Leviticus 10 8 Dixit quoque Dominus ad Aaron: 
Leviticus 10 9 “ Vinum et omne, quod inebriare potest, non bibetis tu et filii tui, quando intratis tabernaculum conventus, ne moriamini  praeceptum est sempiternum in generationes vestras 
Leviticus 10 10 et ut habeatis scientiam discernendi inter sanctum et profanum, inter pollutum et mundum, 
Leviticus 10 11 doceatisque filios Israel omnia legitima mea, quae locutus est Dominus ad eos per manum Moysi ”.
Leviticus 10 12 Locutusque est Moyses ad Aaron et ad Eleazar atque Ithamar filios eius, qui residui erant: “ Tollite oblationem similae, quae remansit de incensis Domini, et comedite illam absque fermento iuxta altare, quia sanctum sanctorum est. 
Leviticus 10 13 Comedetis autem in loco sancto, quia data est tibi et filiis tuis de incensis Domini, sicut praeceptum est mihi. 
Leviticus 10 14 Pectusculum quoque elationis et armum donationis edetis in loco mundissimo, tu et filii tui ac filiae tuae tecum; tibi enim ac liberis tuis reposita sunt de hostiis pacificis filiorum Israel. 
Leviticus 10 15 Armum et pectus cum incensis adipum afferent ad elationem coram Domino, et pertineant ad te et ad filios tuos lege perpetua, sicut praecepit Dominus ”.
Leviticus 10 16 De hirco autem pro peccato cum quaereret Moyses, exustum repperit; iratusque contra Eleazar et Ithamar filios Aaron, qui remanserant, ait: 
Leviticus 10 17 “ Cur non comedistis sacrificium pro peccato in loco sancto? Quod sanctum sanctorum est, et datum vobis, ut portetis iniquitatem coetus in expiationem eorum in conspectu Domini; 
Leviticus 10 18 praesertim cum de sanguine illius non sit illatum intra sancta, comedere eam debuistis in sanctuario, sicut praeceptum est mihi ”. 
Leviticus 10 19 Respondit Aaron: “ Oblata est hodie victima pro peccato et holocaustum eorum coram Domino; mihi autem accidit, quod vides. Quomodo potui comedere eam et placere Domino? ”. 
Leviticus 10 20 Quod cum audisset Moyses, recepit satisfactionem.
Leviticus 11 1 Locutus est Dominus ad Moysen et Aaron dicens: 
Leviticus 11 2 “ Dicite filiis Israel: Haec sunt animalia, quae comedere debetis de cunctis animantibus terrae. 
Leviticus 11 3 Omne, quod habet plene divisam ungulam et ruminat in pecoribus, comedetis. 
Leviticus 11 4 Haec autem non comedetis ex ruminantibus vel dividentibus ungulam: camelum, quia ruminat quidem, sed non dividit ungulam, inter immunda reputabis; 
Leviticus 11 5 hyracem, qui ruminat ungulamque non dividit, immundus est; 
Leviticus 11 6 leporem quoque, nam et ipse ruminat, sed ungulam non dividit; 
Leviticus 11 7 et suem, qui, cum ungulam plene dividat, non ruminat. 
Leviticus 11 8 Horum carnibus non vescemini nec cadavera contingetis, quia immunda sunt vobis.
Leviticus 11 9 Haec sunt, quae gignuntur in aquis et vesci licitum est: omne, quod habet pinnulas et squamas, tam in mari quam in fluminibus et torrentibus, comedetis. 
Leviticus 11 10 Quidquid autem pinnulas et squamas non habet, reptilium vel quorumlibet aliorum animalium, quae in aquis moventur, abominabile vobis 
Leviticus 11 11 et execrandum erit; carnes eorum non comedetis et morticina vitabitis. 
Leviticus 11 12 Cuncta, quae non habent pinnulas et squamas in aquis, polluta erunt vobis.
Leviticus 11 13 Haec sunt, quae de avibus comedere non debetis, et vitanda sunt vobis: aquilam et grypem et haliaeetum, 
Leviticus 11 14 milvum ac vulturem iuxta genus suum 
Leviticus 11 15 et omne corvini generis, 
Leviticus 11 16 struthionem et noctuam et larum et accipitrem iuxta genus suum, 
Leviticus 11 17 bubonem et mergulum et ibin, 
Leviticus 11 18 cycnum et nyctocoracem et porphyrionem, 
Leviticus 11 19 erodionem et charadrion iuxta genus suum, upupam quoque et vespertilionem.
Leviticus 11 20 Omne de volucribus, quod reptat super quattuor pedes, abominabile erit vobis. 
Leviticus 11 21 Quidquid autem ambulat quidem super quattuor pedes, sed habet longiora retro crura, per quae salit super terram, 
Leviticus 11 22 comedere debetis; ut est bruchus in genere suo et attacus atque ophiomachus ac locusta, singula iuxta genus suum. 
Leviticus 11 23 Quidquid autem ex volucribus reptantibus quattuor tantum habet pedes, execrabile erit vobis. 
Leviticus 11 24 Et quicumque morticina eorum tetigerit, polluetur et erit immundus usque ad vesperum. 
Leviticus 11 25 Et si necesse fuerit, ut portet quippiam horum mortuum, lavabit vestimenta sua et immundus erit usque ad solis occasum.
Leviticus 11 26 Omne animal, quod habet quidem ungulam, sed non dividit eam nec ruminat, immundum erit vobis; et, qui tetigerit illud, contaminabitur. 
Leviticus 11 27 Quod ambulat super plantas pedum ex cunctis animantibus, quae incedunt quadrupedia, immundum erit; qui tetigerit morticina eorum, polluetur usque ad vesperum. 
Leviticus 11 28 Et, qui portaverit huiuscemodi cadavera, lavabit vestimenta sua et immundus erit usque ad vesperum; quia omnia haec immunda sunt vobis.
Leviticus 11 29 Haec quoque inter polluta reputabuntur de his, quae reptant in terra: mustela et mus et lacerta iuxta genus suum, 
Leviticus 11 30 mygale et testudo et stellio et talpa et chamaeleon: 
Leviticus 11 31 omnia haec immunda sunt. Qui tetigerit morticina eorum, immundus erit usque ad vesperum; 
Leviticus 11 32 et super quod ceciderit quidquam de morticinis eorum, polluetur tam vas ligneum et vestimentum quam pelles et cilicia, et in quocumque fit opus; tinguentur aqua et polluta erunt usque ad vesperum et postea munda. 
Leviticus 11 33 Vas autem fictile, in quo horum quidquam intro ceciderit, polluetur et frangendum est. 
Leviticus 11 34 Omnis cibus, quem comedetis, si fusa fuerit exinde super eum aqua, immundus erit; et omne liquens, quod bibitur de tali vase, immundum erit. 
Leviticus 11 35 Et quidquid de morticinis istiusmodi ceciderit super illud, immundum erit; sive clibani sive chytropodes destruentur: immundi sunt et immundi erunt vobis. 
Leviticus 11 36 Fontes tamen et cisternae et omnis aquarum congregatio munda erit. Qui vero morticinum eorum tetigerit, polluetur. 
Leviticus 11 37 Si ceciderint super sementem, non polluent eam; 
Leviticus 11 38 sin autem quispiam aqua sementem perfuderit, et postea morticinis tacta fuerit, immunda erit vobis.
Leviticus 11 39 Si mortuum fuerit animal, quod licet vobis comedere, qui cadaver eius tetigerit, immundus erit usque ad vesperum; 
Leviticus 11 40 et, qui comederit ex eo quippiam sive portaverit cadaver eius, lavabit vestimenta sua et immundus erit usque ad vesperum.
Leviticus 11 41 Omne, quod reptat super terram, abominabile erit nec assumetur in cibum. 
Leviticus 11 42 Quidquid super pectus et quidquid quadrupes graditur, vel multos habet pedes sive per humum trahitur, non comedetis, quia abominabile est. 
Leviticus 11 43 Nolite contaminare animas vestras nec tangatis quidquam eorum, ne immundi sitis. 
Leviticus 11 44 Ego enim sum Dominus Deus vester; sanctificamini et sancti estote, quoniam et ego sanctus sum. Ne polluatis animas vestras in omni reptili, quod movetur super terram. 
Leviticus 11 45 Ego enim sum Dominus, qui eduxi vos de terra Aegypti, ut essem vobis in Deum: sancti eritis, quia et ego sanctus sum.
Leviticus 11 46 Ista est lex animantium et volucrum et omnis animae viventis, quae movetur in aqua et reptat in terra, 
Leviticus 11 47 ut differentias noveritis mundi et immundi, et sciatis quid comedere et quid respuere debeatis ”.
Leviticus 12 1 Locutus est Dominus ad Moysen dicens: 
Leviticus 12 2 “ Loquere fi liis Israel et dices ad eos: Mulier, si, suscepto semine, pepererit masculum, immunda erit septem diebus iuxta dies separationis menstruae, 
Leviticus 12 3 et die octavo circumcidetur infantulus; 
Leviticus 12 4 ipsa vero triginta tribus diebus manebit in sanguine purificationis suae; omne sanctum non tanget nec ingredietur sanctuarium, donec impleantur dies purificationis eius.
Leviticus 12 5 Sin autem feminam pepererit, immunda erit duabus hebdomadibus iuxta ritum fluxus menstrui, et sexaginta ac sex diebus manebit in sanguine purificationis suae.
Leviticus 12 6 Cumque expleti fuerint dies purificationis suae pro filio sive pro filia, deferet agnum anniculum in holocaustum et pullum columbae sive turturem pro peccato ad ostium tabernaculi conventus et tradet sacerdoti. 
Leviticus 12 7 Qui offeret illa coram Domino et expiabit eam; et sic mundabitur a profluvio sanguinis sui: ista est lex parientis masculum aut feminam.
Leviticus 12 8 Quod si non invenerit manus eius, nec potuerit offerre agnum, sumet duos turtures vel duos pullos columbae, unum in holocaustum et alterum pro peccato; expiabitque eam sacerdos, et sic mundabitur ”.
Leviticus 13 1 Locutus est Dominus ad Moysen et Aaron dicens: 
Leviticus 13 2 “ Homo, in cuius carne et cute ortus fuerit tumor sive pustula aut quasi lucens quippiam, id est plaga leprae, adducetur ad Aaron sacerdotem vel ad unum quemlibet filiorum eius sacerdotum. 
Leviticus 13 3 Qui cum viderit plagam in cute et pilos in album mutatos colorem ipsamque speciem plagae humiliorem cute et carne reliqua: plaga leprae est; quod cum viderit sacerdos, eum immundum esse decernet. 
Leviticus 13 4 Sin autem lucens candor fuerit in cute nec humilior carne reliqua, et pili coloris pristini, recludet eum sacerdos septem diebus. 
Leviticus 13 5 Et considerabit eum die septimo: et, siquidem plaga ultra non creverit nec transierit in cute priores terminos, rursum recludet eum septem diebus aliis. 
Leviticus 13 6 Et die septimo contemplabitur eum iterum: si obscurior fuerit plaga et non creverit in cute, eum mundum esse decernet, quia scabies est. Lavabitque homo vestimenta sua et mundus erit. 
Leviticus 13 7 Quod si, postquam a sacerdote visus est et redditus munditiae, iterum scabies creverit, adducetur ad eum; 
Leviticus 13 8 et, si viderit ita esse, immunditiae condemnabitur: est lepra.
Leviticus 13 9 Plaga leprae si fuerit in homine, adducetur ad sacerdotem, 
Leviticus 13 10 et videbit eum. Cumque tumor albus in cute fuerit et capillorum mutaverit aspectum in album, caro quoque viva creverit in tumore, 
Leviticus 13 11 lepra vetustissima iudicabitur atque inolita cuti. Contaminabit itaque eum sacerdos et non recludet, quia perspicue immunditia est. 
Leviticus 13 12 Sin autem effloruerit discurrens lepra in cute et operuerit omnem cutem a capite usque ad pedes, quidquid sub aspectu oculorum cadit, 
Leviticus 13 13 considerabit eum sacerdos et teneri lepra mundissima iudicabit, eo quod omnis in candorem versa sit, et idcirco homo mundus erit. 
Leviticus 13 14 Quando vero caro vivens in eo apparuerit, immundus erit. 
Leviticus 13 15 Quod cum sacerdos viderit, inter immundos reputabit; caro enim viva immunda est: lepra est. 
Leviticus 13 16 Quod si rursum versa fuerit in alborem, veniet ad sacerdotem, 
Leviticus 13 17 qui cum hoc consideraverit, eum mundum esse decernet.
Leviticus 13 18 Caro et cutis, in qua ulcus natum est et sanatum, 
Leviticus 13 19 et in loco ulceris tumor apparuerit albus sive macula subrufa, ostendet se homo sacerdoti. 
Leviticus 13 20 Qui cum viderit locum maculae humiliorem carne reliqua et pilos versos in candorem, contaminabit eum: plaga enim leprae orta est in ulcere. 
Leviticus 13 21 Quod si pilus coloris est pristini et cicatrix subobscura et vicina carne non est humilior, recludet eum septem diebus. 
Leviticus 13 22 Et, siquidem creverit, adiudicabit eum leprae; 
Leviticus 13 23 sin autem steterit in loco suo macula nec creverit, ulceris est cicatrix, et sacerdos eum mundum esse decernet.
Leviticus 13 24 Vel si alicuius cutem ignis exusserit, et locus exustionis subrufam sive albam habuerit maculam, 
Leviticus 13 25 considerabit eam sacerdos; et ecce pilus versus est in alborem, et locus eius reliqua cute humilior, contaminabit eum, quia plaga leprae in cicatrice orta est. 
Leviticus 13 26 Quod si pilorum color non fuerit immutatus, nec humilior macula carne reliqua, et ipsa leprae species fuerit subobscura, recludet eum septem diebus. 
Leviticus 13 27 Et die septimo contemplabitur eum; si creverit in cute macula, contaminabit eum: plaga est leprae; 
Leviticus 13 28 sin autem in loco suo macula steterit non satis clara, tumor combustionis est, et idcirco mundabit eum, quia cicatrix est combusturae.
Leviticus 13 29 Vir sive mulier, in cuius capite vel barba germinarit plaga, videbit eam sacerdos. 
Leviticus 13 30 Et, siquidem humilior fuerit locus carne reliqua, et capillus flavus solitoque subtilior, contaminabit eos, quia scabies est, lepra capitis vel barbae. 
Leviticus 13 31 Sin autem viderit plagam scabiei aequalem vicinae carni nec capillum nigrum in ea, recludet eos septem diebus. 
Leviticus 13 32 Et die septimo intuebitur plagam: si non creverit scabies, nec capillus flavus fuerit in ea, et locus plagae carni reliquae aequalis, 
Leviticus 13 33 radetur homo absque loco maculae, et includet eum sacerdos septem diebus aliis. 
Leviticus 13 34 Si die septimo visa fuerit stetisse plaga in loco suo nec humilior carne reliqua, mundabit eum sacerdos; lotisque vestibus mundus erit. 
Leviticus 13 35 Sin autem post emundationem rursus creverit scabies in cute, 
Leviticus 13 36 non quaeret amplius utrum capillus in flavum colorem sit commutatus, quia aperte immundus est. 
Leviticus 13 37 Porro si steterit macula, et capilli nigri fuerint, noverit hominem esse sanatum et confidenter eum pronuntiet mundum.
Leviticus 13 38 Vir et mulier, in cuius cute maculae, maculae albae apparuerint, 
Leviticus 13 39 intuebitur eos sacerdos. Si deprehenderit subobscurum alborem lucere in cute, sciat impetiginem ortam esse in cute; mundus est.
Leviticus 13 40 Vir, de cuius capite capilli fluunt, calvus ac mundus est; 
Leviticus 13 41 et, si a fronte ceciderint pili, recalvaster et mundus est. 
Leviticus 13 42 Sin autem in calvitio sive in recalvatione plaga alba vel subrufa fuerit exorta, lepra est capitis. 
Leviticus 13 43 Sacerdos eum videbit, et ecce tumor plagae subrufus secundum aspectum leprae cutis carnis. 
Leviticus 13 44 Vir maculatus est lepra, et sacerdos omnino decernet eum esse immundum; plaga est in capite eius.
Leviticus 13 45 Leprosus hac plaga percussus habebit vestimenta dissuta, comam capitis excussam, barbam contectam; clamabit: "Immundus! Immundus!". 
Leviticus 13 46 Omni tempore, quo leprosus est immundus, immundus est et solus habitabit extra castra.
Leviticus 13 47 Si in veste lanea sive linea lepra fuerit, 
Leviticus 13 48 in stamine sive subtemine lineo vel laneo aut in pelle vel quolibet ex pelle confecto, 
Leviticus 13 49 si macula pallida aut rufa fuerit, lepra reputabitur ostendeturque sacerdoti. 
Leviticus 13 50 Qui considerabit macula infectum et recludet septem diebus; 
Leviticus 13 51 et die septimo rursus aspiciens, si crevisse deprehenderit, lepra maligna est; pollutum iudicabit vestimentum et omne, in quo fuerit inventa, 
Leviticus 13 52 et idcirco comburetur flammis. 
Leviticus 13 53 Quod si eam viderit non crevisse, 
Leviticus 13 54 praecipiet, et lavabunt id, in quo plaga est; recludetque illud septem diebus aliis. 
Leviticus 13 55 Et cum viderit post lavationem faciem quidem pristinam non mutatam, nec tamen crevisse plagam, immunda est res, et igne combures eam, eo quod infusa sit plaga in superficie rei vel in parte aversa. 
Leviticus 13 56 Sin autem obscurior fuerit locus plagae, postquam res est lota, sacerdos abrumpet eum et a solido dividet. 
Leviticus 13 57 Quod si macula ultra apparuerit in his rebus, quae prius immaculata erant, lepra volatilis et vaga, igne combures illas. 
Leviticus 13 58 Quas vero laveris et a quibus cessaverit plaga, illas lavabis secundo, et mundae erunt.
Leviticus 13 59 Ista est lex leprae vestimenti lanei et linei, staminis atque subteminis, omnisque supellectilis pelliceae, quomodo mundari debeat vel contaminari ”.
Leviticus 14 1 Locutusque est Dominus ad Moysen dicens: 
Leviticus 14 2 “ Hic est ri tus leprosi, quando mundandus est: adducetur ad sacerdotem, 
Leviticus 14 3 qui egressus e castris, cum invenerit lepram esse sanatam, 
Leviticus 14 4 praecipiet, ut sumant pro eo, qui purificatur, duas aves vivas, mundas et lignum cedrinum vermiculumque et hyssopum. 
Leviticus 14 5 Et unam ex avibus immolari iubebit in vase fictili super aquas viventes. 
Leviticus 14 6 Aliam autem vivam cum ligno cedrino et cocco et hyssopo tinguet in sanguine avis super aquas viventes immolatae, 
Leviticus 14 7 quo asperget illum, qui a lepra mundandus est, septies, ut iure purgetur; et dimittet avem vivam, ut in agrum avolet. 
Leviticus 14 8 Cumque laverit homo vestimenta sua, radet omnes pilos corporis, et lavabitur aqua; purificatusque ingredietur castra, ita dumtaxat ut maneat extra tabernaculum suum septem diebus. 
Leviticus 14 9 Et die septimo radet capillos capitis barbamque et supercilia ac totius corporis pilos et lavabit vestimenta carnemque suam aqua, et mundus erit.
Leviticus 14 10 Die octavo assumet duos agnos immaculatos et ovem anniculam absque macula et tres decimas ephi similae in sacrificium, quae conspersa sit oleo, et log olei. 
Leviticus 14 11 Cumque sacerdos purificans hominem statuerit eum et haec omnia coram Domino in ostio tabernaculi conventus, 
Leviticus 14 12 tollet agnum unum et offeret eum in sacrificium pro delicto, oleique log et, elevatis ante Dominum omnibus, 
Leviticus 14 13 immolabit agnum, ubi immolari solet hostia pro peccato et holocaustum, id est in loco sancto. Sicut enim pro peccato ita et pro delicto ad sacerdotem pertinet sacrificium: sanctum sanctorum est. 
Leviticus 14 14 Assumensque sacerdos de sanguine hostiae pro delicto ponet super extremum auriculae dextrae eius, qui mundatur, et super pollices manus dextrae et pedis; 
Leviticus 14 15 et de olei log mittet in manum suam sinistram 
Leviticus 14 16 tinguetque digitum dextrum in eo et asperget septies coram Domino. 
Leviticus 14 17 Quod autem reliquum est olei in laeva manu, fundet super extremum auriculae dextrae eius, qui mundatur, et super pollices manus ac pedis dextri et super sanguinem sacrificii pro delicto 
Leviticus 14 18 et super caput eius, qui mundatur; expiabitque eum coram Domino 
Leviticus 14 19 et faciet sacrificium pro peccato. Tunc immolabit holocaustum 
Leviticus 14 20 et ponet illud in altari cum sacrificio similae, et homo rite mundabitur.
Leviticus 14 21 Quod si pauper est, et non potest manus eius invenire, quae dicta sunt, assumet agnum pro delicto ad elationem, ut expiet eum sacerdos, decimamque partem similae conspersae oleo in sacrificium et olei log 
Leviticus 14 22 duosque turtures sive duos pullos columbae, quos manus eius invenire poterit, unum pro peccato et alterum in holocaustum. 
Leviticus 14 23 Offeretque ea die octavo purificationis suae sacerdoti ad ostium tabernaculi conventus coram Domino. 
Leviticus 14 24 Qui suscipiens agnum pro delicto et log olei levabit simul coram Domino; 
Leviticus 14 25 immolatoque agno pro delicto, de sanguine eius ponet super extremum auriculae dextrae illius, qui mundatur, et super pollices manus eius ac pedis dextri; 
Leviticus 14 26 olei vero partem mittet in manum suam sinistram. 
Leviticus 14 27 In quo tinguens digitum dextrae manus asperget septies coram Domino; 
Leviticus 14 28 tangetque extremum auriculae dextrae illius, qui mundatur, et pollices manus ac pedis dextri super locum sanguinis, qui effusus est pro delicto. 
Leviticus 14 29 Reliquam autem partem olei, quae est in sinistra manu, mittet super caput hominis, qui purificatur, in expiationem eius coram Domino; 
Leviticus 14 30 et turtures sive pullos columbae, quos manus illius invenerit, offeret, 
Leviticus 14 31 unum pro delicto et alterum in holocaustum cum sacrificio similae, et sic expiabit eum sacerdos coram Domino.
Leviticus 14 32 Hoc est sacrificium leprosi, qui habere non potest omnia in emundationem sui ”.
Leviticus 14 33 Locutus est Dominus ad Moysen et Aaron dicens: 
Leviticus 14 34 “ Cum ingressi fueritis terram Chanaan, quam ego dabo vobis in possessionem, si fuerit plaga leprae in aedibus terrae possessionis vestrae, 
Leviticus 14 35 ibit, cuius est domus, nuntians sacerdoti et dicet: "Quasi plaga videtur mihi esse in domo mea". 
Leviticus 14 36 At ille praecipiet, ut efferant universa de domo, priusquam ingrediatur eam, et videat plagam, ne immunda fiant omnia, quae in domo sunt. Intrabitque postea, ut consideret domum; 
Leviticus 14 37 et, cum viderit in parietibus illius quasi valliculas pallore sive rubore deformes et humiliores superficie reliqua, 
Leviticus 14 38 egredietur ostium domus et statim claudet eam septem diebus. 
Leviticus 14 39 Reversusque die septimo considerabit eam; si invenerit crevisse plagam, 
Leviticus 14 40 iubebit erui lapides, in quibus plaga est, et proici eos extra civitatem in loco immundo; 
Leviticus 14 41 domum autem ipsam radi intrinsecus per circuitum et spargi pulverem rasurae extra urbem in locum immundum 
Leviticus 14 42 lapidesque alios reponi pro his, qui ablati fuerint, et luto alio liniri domum.
Leviticus 14 43 Sin autem plaga rursum effloruerit in domo, postquam eruti sunt lapides et pulvis erasus et alia terra lita, 
Leviticus 14 44 et ingressus sacerdos viderit crevisse plagam in domo: lepra est maligna et domus immunda. 
Leviticus 14 45 Quam statim destruent et lapides eius ac ligna atque universum pulverem domus proicient extra oppidum in loco immundo. 
Leviticus 14 46 Qui intraverit domum, quando clausa est, immundus erit usque ad vesperum; 
Leviticus 14 47 et, qui dormierit in ea vel comederit quippiam, lavabit vestimenta sua.
Leviticus 14 48 Quod si introiens sacerdos viderit plagam non crevisse in domo, postquam denuo lita est, mundam eam esse decernet, reddita sanitate. 
Leviticus 14 49 Et in purificationem eius sumet duas aves lignumque cedrinum et vermiculum atque hyssopum 
Leviticus 14 50 et, immolata una avi in vase fictili super aquas vivas, 
Leviticus 14 51 tollet lignum cedrinum et hyssopum et coccum et avem vivam et intinguet omnia in sanguine avis immolatae atque in aquis viventibus et asperget domum septies; 
Leviticus 14 52 purificabitque eam tam in sanguine avis quam in aquis viventibus et in avi viva lignoque cedrino et hyssopo atque vermiculo; 
Leviticus 14 53 cumque dimiserit avem avolare extra urbem in agrum libere, expiabit domum, et erit munda.
Leviticus 14 54 Ista est lex omnis leprae et scabiei, 
Leviticus 14 55 leprae vestium et domorum, 
Leviticus 14 56 tumoris et pustulae et lucentis maculae, 
Leviticus 14 57 ut possit sciri quo tempore immundum quid vel mundum sit ”.
Leviticus 15 1 Locutus est Dominus ad Moysen et Aaron dicens: 
Leviticus 15 2 “ Loquimini filiis Israel et dicite eis: Vir, si patitur fluxum seminis, immundus erit. 
Leviticus 15 3 Et tunc iudicabitur huic vitio subiacere: sive emiserit caro eius fluxum suum vel occluserit se a fluxu. 
Leviticus 15 4 Omne stratum, in quo iacuerit, immundum erit, et ubicumque sederit. 
Leviticus 15 5 Si quis hominum tetigerit lectum eius, lavabit vestimenta sua, et ipse lotus aqua immundus erit usque ad vesperum. 
Leviticus 15 6 Si sederit, ubi ille sederat, et ipse lavabit vestimenta sua et lotus aqua immundus erit usque ad vesperum. 
Leviticus 15 7 Qui tetigerit carnem eius, lavabit vestimenta sua et ipse lotus aqua immundus erit usque ad vesperum. 
Leviticus 15 8 Si salivam huiuscemodi homo iecerit super eum, qui mundus est, hic lavabit vestem suam et lotus aqua immundus erit usque ad vesperum. 
Leviticus 15 9 Sagma, super quo sederit, immundum erit; 
Leviticus 15 10 et quicumque tetigerit omne, quod sub eo fuerit, qui fluxum seminis patitur, pollutus erit usque ad vesperum. Qui portaverit horum aliquid, lavabit vestem suam et ipse lotus aqua immundus erit usque ad vesperum. 
Leviticus 15 11 Omnis, quem tetigerit, qui fluxum patitur, non lotis ante manibus, lavabit vestimenta sua et lotus aqua immundus erit usque ad vesperum. 
Leviticus 15 12 Vas fictile, quod tetigerit, confringetur; vas autem ligneum lavabitur aqua.
Leviticus 15 13 Si sanatus fuerit, qui huiuscemodi sustinet passionem, numerabit septem dies ad emundationem sui et, lotis vestibus ac toto corpore in aquis viventibus, erit mundus. 
Leviticus 15 14 Die autem octavo sumet duos turtures aut duos pullos columbae et veniet in conspectu Domini ad ostium tabernaculi conventus dabitque eos sacerdoti. 
Leviticus 15 15 Qui faciet unum in sacrificium pro peccato et alterum in holocaustum; expiabitque eum coram Domino et emundabitur a fluxu seminis sui.
Leviticus 15 16 Vir, de quo egreditur semen, lavabit aqua omne corpus suum et immundus erit usque ad vesperum. 
Leviticus 15 17 Vestem et pellem, super quam fuerit semen effusum, lavabitur aqua et immunda erit usque ad vesperum.
Leviticus 15 18 Si cum muliere coierit vir, lavabunt se aqua et immundi erunt usque ad vesperum.
Leviticus 15 19 Mulier, quae redeunte mense patitur fluxum sanguinis, septem diebus separabitur. Omnis, qui tetigerit eam, immundus erit usque ad vesperum; 
Leviticus 15 20 et in quo iacuerit vel sederit diebus separationis suae, polluetur. 
Leviticus 15 21 Qui tetigerit lectum eius, lavabit vestimenta sua et ipse lotus aqua immundus erit usque ad vesperum. 
Leviticus 15 22 Omne vas, super quo illa sederit, quisquis attigerit, lavabit vestimenta sua et ipse lotus aqua pollutus erit usque ad vesperum. 
Leviticus 15 23 Et quicumque tetigerit omne, quod fuerit super lectum vel supellectilem, in qua illa sederit, immundus erit usque ad vesperum. 
Leviticus 15 24 Si coierit cum ea vir tempore sanguinis menstrualis, immundus erit septem diebus, et omne stratum, in quo dormierit, polluetur.
Leviticus 15 25 Mulier, quae patitur multis diebus fluxum sanguinis non in tempore menstruali vel quae post menstruum sanguinem fluere non cessat, quamdiu huic subiacet passioni, immunda erit quasi sit in tempore menstruo. 
Leviticus 15 26 Omne stratum, in quo dormierit, et vas, in quo sederit, pollutum erit. 
Leviticus 15 27 Quicumque tetigerit ea, polluetur; lavabit vestimenta sua et ipse lotus aqua immundus erit usque ad vesperum. 
Leviticus 15 28 Si steterit sanguis et fluere cessarit, numerabit septem dies et deinde munda erit. 
Leviticus 15 29 Et octavo die assumet pro se duos turtures vel duos pullos columbae afferetque sacerdoti ad ostium tabernaculi conventus. 
Leviticus 15 30 Qui unum faciet in sacrificium pro peccato et alterum in holocaustum; expiabitque eam coram Domino a fluxu immunditiae eius.
Leviticus 15 31 Docebitis ergo filios Israel, ut caveant immunditiam, ne moriantur in sordibus suis, cum polluerint habitaculum meum, quod est inter eos. 
Leviticus 15 32 Ista est lex eius, qui patitur fluxum seminis et de quo egreditur semen et polluitur, 
Leviticus 15 33 et quae menstruis temporibus separatur vel quae iugi fluit sanguine, et hominis, qui dormierit cum immunda ”.
Leviticus 16 1 Locutusque est Dominus ad Moysen post mortem duum filiorum Aaron, quando appropinquantes in conspectum Domini interfecti sunt, 
Leviticus 16 2 et praecepit ei dicens: “ Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio, quo tegitur arca, ut non moriatur, quia in nube apparebo super propitiatorium; 
Leviticus 16 3 sed hoc modo ingrediatur: vitulum offeret pro peccato et arietem in holocaustum; 
Leviticus 16 4 subucula linea sancta vestietur, feminalibus lineis verecunda celabit, accingetur zona linea, cidarim lineam imponet capiti. Haec enim vestimenta sunt sancta, quibus cunctis, cum lotus fuerit, induetur.
Leviticus 16 5 Suscipietque a coetu filiorum Israel duos hircos in sacrificium pro peccato et unum arietem in holocaustum. 
Leviticus 16 6 Cumque obtulerit vitulum in sacrificium suum pro peccato et expiaverit se et domum suam, 
Leviticus 16 7 duos hircos stare faciet coram Domino in ostio tabernaculi conventus, 
Leviticus 16 8 mittens super utrumque sortem, unam Domino et alteram Azazel. 
Leviticus 16 9 Cuius sors exierit Domino, offeret illum pro peccato; 
Leviticus 16 10 cuius autem in Azazel, statuet eum vivum coram Domino in expiationem, ut emittat illum ad Azazel in solitudinem.
Leviticus 16 11 Afferet ergo Aaron vitulum pro peccato et expians se et domum suam immolabit eum; 
Leviticus 16 12 assumptoque turibulo, quod de prunis altaris coram Domino impleverit, et hauriens manu compositum thymiama in incensum ultra velum intrabit in sancta, 
Leviticus 16 13 ut, positis super ignem aromatibus coram Domino, nebula eorum et vapor operiat propitiatorium, quod est super testimonium, et non moriatur. 
Leviticus 16 14 Tollet quoque de sanguine vituli et asperget digito septies contra frontem propitiatorii.
Leviticus 16 15 Cumque mactaverit hircum pro peccato populi, inferet sanguinem eius intra velum, sicut praeceptum est de sanguine vituli, ut aspergat e regione propitiatorii 
Leviticus 16 16 et expiet sanctuarium ab immunditiis filiorum Israel et a praevaricationibus eorum cunctisque peccatis. Iuxta hunc ritum faciet tabernaculo conventus, quod fixum est inter eos in medio sordium habitationis eorum. 
Leviticus 16 17 Nullus hominum sit in tabernaculo conventus, quando pontifex ingreditur sanctuarium, ut expiet se et domum suam et universam congregationem Israel, donec egrediatur. 
Leviticus 16 18 Cum autem exierit ad altare, quod coram Domino est, expiabit illud et sumptum sanguinem vituli atque hirci fundet super cornua eius per gyrum; 
Leviticus 16 19 aspergensque de sanguine digito septies mundabit sanctificabitque illud ab immunditiis filiorum Israel.
Leviticus 16 20 Et postquam compleverit expiationem sanctuarii et tabernaculi conventus et altaris, tunc afferat hircum viventem; 
Leviticus 16 21 et, posita utraque manu super caput eius, confiteatur Aaron super eum omnes iniquitates filiorum Israel et universa delicta atque peccata eorum; quae ponens super caput eius emittet illum per hominem paratum in desertum.
Leviticus 16 22 Cumque portaverit hircus super se omnes iniquitates eorum in terram solitariam et dimissus fuerit in desertum, 
Leviticus 16 23 ingredietur Aaron in tabernaculum conventus; et, depositis vestibus lineis, quibus prius indutus erat, cum intraret sanctuarium, relictisque ibi, 
Leviticus 16 24 lavabit carnem suam aqua in loco sancto indueturque vestimentis suis. Et postquam egressus obtulerit holocaustum suum ac plebis, expiabit se et populum; 
Leviticus 16 25 et adipem sacrificii pro peccato adolebit super altare. 
Leviticus 16 26 Ille vero, qui dimiserit caprum emissarium ad Azazel, lavabit vestimenta sua et corpus aqua et postea ingredietur in castra.
Leviticus 16 27 Vitulum autem et hircum, qui pro peccato fuerant immolati, et quorum sanguis illatus est, ut in sanctuario expiatio compleretur, asportabunt foras castra et comburent igni tam pelles quam carnes eorum et fimum; 
Leviticus 16 28 et quicumque combusserit ea, lavabit vestimenta sua et carnem aqua et postea ingredietur in castra.
Leviticus 16 29 Eritque hoc vobis legitimum sempiternum: mense septimo, decima die mensis affligetis animas vestras nullumque facietis opus sive indigena sive advena, qui peregrinatur inter vos. 
Leviticus 16 30 In hac die expiatio erit vestri atque mundatio; ab omnibus peccatis vestris coram Domino mundabimini. 
Leviticus 16 31 Sabbatum requietionis est vobis, et affligetis animas vestras religione perpetua.
Leviticus 16 32 Expiabit autem sacerdos, qui unctus fuerit, et cuius initiatae manus, ut sacerdotio fungatur pro patre suo; indueturque vestimentis lineis, vestibus sanctis, 
Leviticus 16 33 et expiabit sanctuarium sanctissimum et tabernaculum conventus atque altare, sacerdotes quoque et universum populum congregationis. 
Leviticus 16 34 Eritque hoc vobis legitimum sempiternum, ut expietis filios Israel a cunctis peccatis eorum semel in anno ”. Fecit igitur, sicut praeceperat Dominus Moysi.
Leviticus 17 1 Et locutus est Dominus ad Moysen dicens: 
Leviticus 17 2 “ Loquere Aaron et filiis eius et cunctis filiis Israel et dices ad eos: Iste est sermo, quem mandavit Dominus dicens: 
Leviticus 17 3 Homo quilibet de domo Israel, si occiderit bovem aut ovem sive capram in castris vel extra castra 
Leviticus 17 4 et non attulerit ad ostium tabernaculi conventus in oblationem Domino coram habitaculo Domini, sanguinis reus erit; sanguinem fudit et peribit de medio populi sui. 
Leviticus 17 5 Ideo offerre debent sacerdoti filii Israel hostias suas, quas occidunt in agro, ut afferant Domino ante ostium tabernaculi conventus et immolent eas hostias pacificas Domino. 
Leviticus 17 6 Fundetque sacerdos sanguinem super altare Domini ad ostium tabernaculi conventus et adolebit adipem in odorem suavitatis Domino; 
Leviticus 17 7 et nequaquam ultra immolabunt hostias suas daemonibus, cum quibus fornicati sunt: legitimum sempiternum erit hoc illis et posteris eorum ”.
Leviticus 17 8 Et ad ipsos dices: “ Homo de domo Israel et de advenis, qui peregrinantur apud vos, qui obtulerit holocaustum sive sacrificium 
Leviticus 17 9 et ad ostium tabernaculi conventus non adduxerit victimam, ut offeratur Domino, interibit de populo suo.
Leviticus 17 10 Homo quilibet de domo Israel et de advenis, qui peregrinantur inter eos, si comederit sanguinem, confirmabo faciem meam contra talem animam et disperdam eam de populo suo. 
Leviticus 17 11 Quia anima carnis in sanguine est, et ego dedi illum vobis, ut super altare in eo expietis pro animabus vestris, quia sanguis ipse per animam expiat. 
Leviticus 17 12 Idcirco dixi filiis Israel: Omnis anima ex vobis non comedet sanguinem, nec ex advenis, qui peregrinantur inter vos.
Leviticus 17 13 Homo quicumque de filiis Israel et de advenis, qui peregrinantur apud vos, si venatione ceperit feram vel avem, quibus vesci licitum est, fundat sanguinem eius et operiat illum terra. 
Leviticus 17 14 Anima enim omnis carnis, sanguis est anima eius, unde dixi filiis Israel: Sanguinem universae carnis non comedetis, quia anima omnis carnis sanguis eius est; et, quicumque comederit illum, interibit.
Leviticus 17 15 Anima, quae comederit morticinum vel captum a bestia, tam de indigenis quam de advenis, lavabit vestes suas et semetipsum aqua, et contaminatus erit usque ad vesperum; et hoc ordine mundus fiet. 
Leviticus 17 16 Quod si non laverit vestimenta sua nec corpus, portabit iniquitatem suam ”.
Leviticus 18 1 Locutus est Dominus ad Moysen dicens: 
Leviticus 18 2 “ Loquere fi liis Israel et dices ad eos: Ego Dominus Deus vester. 
Leviticus 18 3 Iuxta consuetudinem terrae Aegypti, in qua habitastis, non facietis; et iuxta morem regionis Chanaan, ad quam ego introducturus sum vos, non agetis nec in legitimis eorum ambulabitis. 
Leviticus 18 4 Facietis iudicia mea et praecepta mea servabitis et ambulabitis in eis. Ego Dominus Deus vester. 
Leviticus 18 5 Custodite leges meas atque iudicia; quae faciens homo vivet in eis. Ego Dominus.
Leviticus 18 6 Omnis homo ad consanguineum suum non accedet, ut revelet turpitudinem eius. Ego Dominus.
Leviticus 18 7 Turpitudinem patris et turpitudinem matris tuae non discooperies: mater tua est, non revelabis turpitudinem eius. 
Leviticus 18 8 Turpitudinem uxoris patris tui non discooperies, turpitudo enim patris tui est. 
Leviticus 18 9 Turpitudinem sororis tuae ex patre sive ex matre, quae domi vel foris genita est, non revelabis. 
Leviticus 18 10 Turpitudinem filiae filii tui vel neptis ex filia non revelabis, quia turpitudo tua est. 
Leviticus 18 11 Turpitudinem filiae uxoris patris tui, quam peperit patri tuo et est soror tua, non revelabis. 
Leviticus 18 12 Turpitudinem sororis patris tui non discooperies, quia caro est patris tui. 
Leviticus 18 13 Turpitudinem sororis matris tuae non revelabis, eo quod caro sit matris tuae. 
Leviticus 18 14 Turpitudinem patrui tui non revelabis nec accedes ad uxorem eius, quae tibi affinitate coniungitur. 
Leviticus 18 15 Turpitudinem nurus tuae non revelabis, quia uxor filii tui est, nec discooperies ignominiam eius. 
Leviticus 18 16 Turpitudinem uxoris fratris tui non revelabis, quia turpitudo fratris tui est.
Leviticus 18 17 Turpitudinem mulieris et filiae eius non revelabis. Filiam filii eius et filiam filiae illius non sumes, ut reveles ignominiam eius, quia caro illius sunt: nefas est. 
Leviticus 18 18 Sororem uxoris tuae aemulam illius non accipies nec revelabis turpitudinem eius, adhuc illa vivente.
Leviticus 18 19 Ad mulierem, quae patitur menstrua, non accedes nec revelabis foeditatem eius. 
Leviticus 18 20 Cum uxore proximi tui non coibis nec seminis commixtione maculaberis.
Leviticus 18 21 De semine tuo non dabis, ut consecretur idolo Moloch, nec pollues nomen Dei tui. Ego Dominus.
Leviticus 18 22 Cum masculo non commisceberis coitu femineo: abominatio est.
Leviticus 18 23 Cum omni pecore non coibis nec maculaberis cum eo. Mulier non succumbet iumento nec miscebitur ei, quia scelus est.
Leviticus 18 24 Ne polluamini in omnibus his, quibus contaminatae sunt universae gentes, quas ego eiciam ante conspectum vestrum 
Leviticus 18 25 et quibus polluta est terra, cuius ego scelera visitavi, et evomuit habitatores suos. 
Leviticus 18 26 Vos autem custodite legitima mea atque iudicia et non faciatis ex omnibus abominationibus istis tam indigena quam colonus, qui peregrinatur apud vos. 
Leviticus 18 27 Omnes enim execrationes istas fecerunt accolae terrae, qui fuerunt ante vos, et polluerunt eam. 
Leviticus 18 28 Cavete ergo, ne et vos similiter evomat, cum pollueritis eam, sicut evomuit gentem, quae fuit ante vos. 
Leviticus 18 29 Omnis enim anima, quae fecerit de abominationibus his quippiam, peribit de medio populi sui. 
Leviticus 18 30 Custodite mandata mea. Nolite facere legitima abominabilia, quae fecerunt hi, qui fuerunt ante vos, et ne polluamini in eis. Ego Dominus Deus vester ”.
Leviticus 19 1 Locutus est Dominus ad Moysen dicens: 
Leviticus 19 2 “ Loquere ad omnem coetum filiorum Israel et dices ad eos: Sancti estote, quia sanctus sum ego, Dominus Deus vester.
Leviticus 19 3 Unusquisque matrem et patrem suum timeat. Sabbata mea custodite. Ego Dominus Deus vester.
Leviticus 19 4 Nolite converti ad idola nec deos conflatiles faciatis vobis. Ego Dominus Deus vester.
Leviticus 19 5 Si immolaveritis hostiam pacificorum Domino, immolabitis eam ita ut sit vobis placabilis. 
Leviticus 19 6 Eo die, quo fuerit immolata, comedetur et die altero; quidquid autem residuum fuerit in diem tertium, igne comburetur. 
Leviticus 19 7 Si quid post biduum comestum fuerit, profanum erit neque acceptabile. 
Leviticus 19 8 Qui manducaverit illud, portabit iniquitatem suam, quia sanctum Domini polluit, et peribit anima illa de populo suo.
Leviticus 19 9 Cum messueris segetes terrae tuae, non tondebis usque ad marginem agri tui nec remanentes spicas colliges. 
Leviticus 19 10 Neque in vinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus vester.
Leviticus 19 11 Non facietis furtum. Non mentiemini, nec decipiet unusquisque proximum suum.
Leviticus 19 12 Non periurabis in nomine meo nec pollues nomen Dei tui. Ego Dominus.
Leviticus 19 13 Non facies calumniam proximo tuo nec spoliabis eum. Non morabitur merces mercennarii apud te usque mane.
Leviticus 19 14 Non maledices surdo nec coram caeco pones offendiculum; sed timebis Deum tuum. Ego Dominus.
Leviticus 19 15 Non facietis, quod iniquum est in iudicio. Non consideres personam pauperis nec honores vultum potentis. Iuste iudica proximo tuo. 
Leviticus 19 16 Non eris criminator et susurro in populo tuo. Non stabis contra sanguinem proximi tui. Ego Dominus.
Leviticus 19 17 Ne oderis fratrem tuum in corde tuo; argue eum, ne habeas super illo peccatum. 
Leviticus 19 18 Non quaeres ultionem nec irasceris civibus tuis. Diliges proximum tuum sicut teipsum. Ego Dominus.
Leviticus 19 19 Leges meas custodite. Iumenta tua non facies coire cum alterius generis animantibus. Agrum tuum non seres diverso semine. Veste, quae ex duobus texta est, non indueris.
Leviticus 19 20 Homo, si dormierit cum muliere coitu seminis, quae sit ancilla destinata viro et tamen pretio non redempta nec libertate donata, vapulabunt ambo et non morientur, quia non fuit libera. 
Leviticus 19 21 Et in sacrificium suum pro delicto offeret Domino ad ostium tabernaculi conventus arietem; 
Leviticus 19 22 expiabitque eum sacerdos ariete a peccato eius coram Domino, et dimittetur ei peccatum, quod peccavit.
Leviticus 19 23 Quando ingressi fueritis terram et plantaveritis omnimoda ligna pomifera, non auferetis praeputia eorum, id est poma, quae germinant; tribus annis erunt vobis immunda ut praeputia, nec edetis ex eis. 
Leviticus 19 24 Quarto anno omnis fructus eorum sanctificabitur laudabilis Domino. 
Leviticus 19 25 Quinto autem anno comedetis fructus eorum, ut augeatur vobis proventus eorum. Ego Dominus Deus vester.
Leviticus 19 26 Non comedetis cum sanguine. Non augurabimini nec observabitis omina.
Leviticus 19 27 Neque in rotundum attondebitis marginem comae nec truncabis barbam. 
Leviticus 19 28 Et super mortuo non incidetis carnem vestram neque figuras aliquas in cute incidetis vobis. Ego Dominus.
Leviticus 19 29 Ne polluas et prostituas filiam tuam, ne contaminetur terra et impleatur piaculo.
Leviticus 19 30 Sabbata mea custodite et sanctuarium meum metuite. Ego Dominus.
Leviticus 19 31 Non declinetis ad pythones nec ab hariolis aliquid sciscitemini, ut polluamini per eos. Ego Dominus Deus vester.
Leviticus 19 32 Coram cano capite consurge et honora personam senis; et time Deum tuum. Ego Dominus.
Leviticus 19 33 Si habitaverit tecum advena in terra vestra, non opprimetis eum; 
Leviticus 19 34 sed sit inter vos quasi indigena, et diliges eum sicut teipsum: fuistis enim et vos advenae in terra Aegypti. Ego Dominus Deus vester.
Leviticus 19 35 Nolite facere iniquum aliquid in iudicio, in regula, in pondere, in mensura. 
Leviticus 19 36 Statera iusta, aequa pondera, iustum ephi aequumque hin sint vobis. Ego Dominus Deus vester, qui eduxi vos de terra Aegypti.
Leviticus 19 37 Custodite omnia praecepta mea et universa iudicia et facite ea. Ego Dominus ”.
Leviticus 20 1 Locutusque est Dominus ad Moysen dicens: 
Leviticus 20 2 “ Haec lo queris filiis Israel: Homo de filiis Israel et de advenis, qui habitant in Israel, si dederit de semine suo idolo Moloch, morte moriatur: populus terrae lapidabit eum. 
Leviticus 20 3 Et ego ponam faciem meam contra illum; succidamque eum de medio populi sui, eo quod dederit de semine suo Moloch et contaminaverit sanctuarium meum ac polluerit nomen sanctum meum. 
Leviticus 20 4 Quod si clauserit populus terrae oculos suos, ne videat hominem illum, qui dederit de semine suo Moloch, nec voluerit eum occidere, 
Leviticus 20 5 ponam ego faciem meam super hominem illum et cognationem eius succidamque et ipsum et omnes, qui consenserunt ei, ut fornicarentur cum Moloch, de medio populi sui.
Leviticus 20 6 Anima, quae declinaverit ad pythones et hariolos et fornicata fuerit cum eis, ponam faciem meam contra eam et interficiam illam de medio populi sui. 
Leviticus 20 7 Sanctificamini et estote sancti, quia ego Dominus Deus vester. 
Leviticus 20 8 Custodite praecepta mea et facite ea. Ego Dominus, qui sanctifico vos.
Leviticus 20 9 Qui maledixerit patri suo et matri, morte moriatur; qui patri matrique maledixit, sanguis eius sit super eum.
Leviticus 20 10 Si moechatus quis fuerit cum uxore alterius et adulterium perpetrarit cum coniuge proximi sui, morte moriantur et moechus et adultera.
Leviticus 20 11 Qui dormierit cum noverca sua et revelaverit ignominiam patris sui, morte moriantur ambo: sanguis eorum sit super eos.
Leviticus 20 12 Si quis dormierit cum nuru sua, uterque moriatur, quia scelus operati sunt: sanguis eorum sit super eos.
Leviticus 20 13 Qui dormierit cum masculo coitu femineo, uterque operatus est nefas, morte moriantur: sit sanguis eorum super eos.
Leviticus 20 14 Qui supra uxorem filiam duxerit matrem eius, scelus operatus est: vivus ardebit cum eis, nec permanebit tantum nefas in medio vestri.
Leviticus 20 15 Qui cum iumento et pecore coierit, morte moriatur; pecus quoque occidite. 
Leviticus 20 16 Mulier, quae succubuerit cuilibet iumento, simul interficies illam cum eo, morte moriantur: sanguis eorum sit super eos.
Leviticus 20 17 Qui acceperit sororem suam filiam patris sui vel filiam matris suae et viderit turpitudinem eius, illaque conspexerit fratris ignominiam, nefaria res est; occidentur in conspectu populi sui, eo quod turpitudinem sororis suae revelaverit, portabit iniquitatem suam.
Leviticus 20 18 Qui coierit cum muliere in fluxu menstruo et revelaverit turpitudinem eius  fontem eius nudavit, ipsaque aperuit fontem sanguinis sui  interficientur ambo de medio populi sui.
Leviticus 20 19 Turpitudinem materterae et amitae tuae non discooperies; qui hoc fecerit, ignominiam carnis suae nudavit; portabunt ambo iniquitatem suam.
Leviticus 20 20 Qui coierit cum uxore patrui vel avunculi sui et revelaverit ignominiam cognationis suae, portabunt ambo peccatum suum: absque liberis morientur.
Leviticus 20 21 Qui duxerit uxorem fratris sui, immunditia est, turpitudinem fratris sui revelavit: absque liberis erunt.
Leviticus 20 22 Custodite omnes leges meas atque omnia iudicia et facite ea, ne et vos evomat terra, quam intraturi estis et habitaturi. 
Leviticus 20 23 Nolite ambulare in legitimis nationum, quas ego expulsurus sum ante vos. Omnia enim haec fecerunt, et abominatus sum eas 
Leviticus 20 24 locutusque sum vobis: Vos possidebitis terram eorum, et ego dabo eam vobis in hereditatem, terram fluentem lacte et melle. Ego Dominus Deus vester, qui separavi vos a ceteris populis.
Leviticus 20 25 Separate ergo et vos iumentum mundum ab immundo et avem immundam a munda, ne polluatis animas vestras in pecore et in avibus et cunctis, quae moventur in terra, et quae vobis separavi tamquam immunda. 
Leviticus 20 26 Eritis mihi sancti, quia sanctus sum ego Dominus et separavi vos a ceteris populis, ut essetis mei.
Leviticus 20 27 Vir sive mulier, in quibus pythonicus vel divinationis fuerit spiritus, morte moriantur; lapidibus obruent eos: sanguis eorum sit super illos ”.
Leviticus 21 1 Dixit quoque Dominus ad Moysen: “ Loquere ad sacer dotes filios Aaron et dices eis: Ne contaminetur sacerdos in mortibus civium suorum, 
Leviticus 21 2 nisi tantum in consanguineis propinquis, id est super matre et patre et filio ac filia, fratre quoque 
Leviticus 21 3 et sorore virgine propinqua, quae non est nupta viro; in ipsa contaminabitur. 
Leviticus 21 4 Non contaminabitur ut maritus in cognatis suis, ne profanetur.
Leviticus 21 5 Non radent caput nec barbam neque in carne sua facient incisuras. 
Leviticus 21 6 Sancti erunt Deo suo et non polluent nomen eius: incensa enim Domini et panem Dei sui offerunt et ideo sancti erunt.
Leviticus 21 7 Scortum et oppressam non ducent uxorem nec eam, quae repudiata est a marito, quia consecratus est Deo suo. 
Leviticus 21 8 Et sanctificabis eum, quia panem Dei sui offert. Sit ergo sanctus tibi, quia ego sanctus sum, Dominus, qui sanctifico vos.
Leviticus 21 9 Sacerdotis filia, si profanaverit se stupro, profanat nomen patris sui; flammis exuretur.
Leviticus 21 10 Sacerdos maximus inter fratres suos, super cuius caput fusum est unctionis oleum, et cuius manus in sacerdotio consecratae sunt, vestitusque est sanctis vestibus, comam suam non excutiet, vestimenta non scindet 
Leviticus 21 11 et ad omnem mortuum non ingredietur omnino; super patre quoque suo et matre non contaminabitur. 
Leviticus 21 12 Nec egredietur de sanctuario, ne polluat sanctuarium Domini, quia consecratus est oleo unctionis Dei sui. Ego Dominus.
Leviticus 21 13 Virginem ducet uxorem; 
Leviticus 21 14 viduam et repudiatam et oppressam atque meretricem non accipiet, sed virginem de cognatis suis ducet uxorem. 
Leviticus 21 15 Ne profanet stirpem suam inter cognatos suos, quia ego Dominus, qui sanctifico eum ”.
Leviticus 21 16 Locutusque est Dominus ad Moysen dicens: 
Leviticus 21 17 “ Loquere ad Aaron: Homo de semine tuo in generationibus suis, qui habuerit maculam, non accedet, ut offerat panem Dei sui; 
Leviticus 21 18 quia quicumque habuerit maculam, non accedet: si caecus fuerit vel claudus, si mutilo naso vel deformis, 
Leviticus 21 19 si fracto pede vel manu, 
Leviticus 21 20 si gibbus, si pusillus, si albuginem habens in oculo, si iugem scabiem, si impetiginem in corpore vel contritos testiculos. 
Leviticus 21 21 Omnis, qui habuerit maculam de semine Aaron sacerdotis, non accedet offerre incensa Domini nec panem Dei sui.
Leviticus 21 22 Vescetur tamen pane Dei sui de sanctissimis et de sanctis. 
Leviticus 21 23 Sed ad velum non ingrediatur nec accedat ad altare, quia maculam habet et contaminare non debet sanctuaria mea, quia ego Dominus, qui sanctifico ea ”.
Leviticus 21 24 Locutus est ergo Moyses ad Aaron et filios eius et ad omnem Israel.
Leviticus 22 1 Locutus quoque est Dominus ad Moysen dicens: 
Leviticus 22 2 “ Loquere ad Aaron et ad filios eius, ut caveant ab his, quae consecrata sunt filiorum Israel, et non contaminent nomen sanctum meum, quae ipsi offerunt mihi. Ego Dominus.
Leviticus 22 3 Dic ad eos pro posteris vestris: Omnis homo, qui accesserit de omni stirpe vestra ad sancta, quae consecraverunt filii Israel Domino, in immunditia sua, peribit coram me. Ego Dominus.
Leviticus 22 4 Homo de semine Aaron, qui fuerit leprosus aut patiens fluxum, non vescetur de his, quae sanctificata sunt, donec sanetur. Qui tetigerit omne, quod immundum est ex mor tuo, vel vir, ex quo egreditur semen, 
Leviticus 22 5 et qui tangit reptile, quo polluitur, vel hominem, quo polluitur qualibet immunditia illius, 
Leviticus 22 6 immundus erit usque ad vesperum et non vescetur his, quae sanctificata sunt; sed cum laverit carnem suam aqua, 
Leviticus 22 7 et occubuerit sol, tunc mundatus vescetur de sanctificatis, quia cibus illius est. 
Leviticus 22 8 Morticinum et dilaceratum a bestia non comedent, nec polluentur in eis. Ego Dominus. 
Leviticus 22 9 Custodient praeceptum meum, ut non habeant super illo peccatum et propterea moriantur, cum polluerint illud; ego Dominus, qui sanctifico eos.
Leviticus 22 10 Omnis alienigena non comedet de sanctificatis, inquilinus sacerdotis et mercennarius non vescentur ex eis. 
Leviticus 22 11 Quem autem sacerdos emerit, et qui vernaculus domus eius fuerit, hi comedent ex eis. 
Leviticus 22 12 Si filia sacerdotis cuilibet ex populo nupta fuerit, de muneribus, quae sanctificata sunt, non vescetur; 
Leviticus 22 13 sin autem vidua vel repudiata et absque liberis reversa fuerit ad domum patris sui, sicut puella consueverat, aletur cibo patris sui. Omnis alienigena comedendi ex eo non habet potestatem.
Leviticus 22 14 Qui comederit de sanctificatis per ignorantiam, addet quintam partem cum eo, quod comedit, et dabit sacerdoti sanctificatum. 
Leviticus 22 15 Nec contaminabunt sanctificata filiorum Israel, quae tamquam munus offerunt Domino, 
Leviticus 22 16 ne inducant super eos iniquitatem delicti, cum illi sanctificata sua comederint. Ego Dominus, qui sanctifico ”.
Leviticus 22 17 Locutus est Dominus ad Moysen dicens: 
Leviticus 22 18 “ Loquere ad Aaron et filios eius et ad omnes filios Israel dicesque ad eos: Homo de domo Israel et de advenis, qui habitant apud vos, qui obtulerit oblationem suam vel vota solvens vel sponte offerens, quidquid illud obtulerit in holocaustum Domino, 
Leviticus 22 19 in beneplacitum pro vobis offeratur masculus immaculatus ex bobus et ex ovibus et ex capris; 
Leviticus 22 20 si maculam habuerit, non offeretis, quia non erit vobis acceptabile.
Leviticus 22 21 Homo, qui obtulerit victimam pacificorum Domino, vel vota solvens vel sponte offerens tam de bobus quam de ovibus immaculatum offeret, ut acceptabile sit; omnis macula non erit in eo. 
Leviticus 22 22 Si caecum fuerit, si fractum, si mutilum, si verrucam habens aut scabiem vel impetiginem, non offeretis ea Domino nec in incensum dabitis ex eis super altare Domino. 
Leviticus 22 23 Bovem et ovem deformem et debilem voluntarie offerre potes; votum autem ex his solvi non potest. 
Leviticus 22 24 Omne animal, quod vel contritis vel tusis vel sectis ablatisque testiculis est, non offeretis Domino, et in terra vestra hoc omnino ne faciatis. 
Leviticus 22 25 De manu alienigenae non offeretis cibum Dei vestri ex omnibus his animalibus, quia corrupta et maculata sunt omnia; non erunt in beneplacitum pro vobis ”.
Leviticus 22 26 Locutusque est Dominus ad Moysen dicens: 
Leviticus 22 27 “ Bos, ovis et capra, cum genita fuerint, septem diebus erunt sub ubere matris suae; die autem octavo et deinceps erunt acceptabile munus incensi Domino. 
Leviticus 22 28 Sive illa bos sive ovis non immolabuntur una die cum fetibus suis.
Leviticus 22 29 Si sacrificaveritis hostiam pro gratiarum actione Domino, sacrificabitis, ut possit esse placabilis. 
Leviticus 22 30 Eodem die comedetis eam; non remanebit quidquam in mane alterius diei. Ego Dominus.
Leviticus 22 31 Custodite mandata mea et facite ea. Ego Dominus. 
Leviticus 22 32 Ne polluatis nomen meum sanctum, ut sanctificer in medio filiorum Israel. Ego Dominus, qui sanctifico vos 
Leviticus 22 33 et eduxi de terra Aegypti, ut essem vobis in Deum. Ego Dominus ”.
Leviticus 23 1 Locutus est Dominus ad Moysen dicens: 
Leviticus 23 2 “ Loquere filiis Israel et dices ad eos: Hae sunt feriae Domini, quas vocabitis conventus sanctos; hae sunt feriae meae.
Leviticus 23 3 Sex diebus facietis opus; dies septimus sabbatum requiei est, conventus sanctus; omne opus non facietis; sabbatum est Domino in cunctis habitationibus vestris.
Leviticus 23 4 Hae sunt ergo feriae Domini, conventus sancti, quas celebrare debetis temporibus suis.
Leviticus 23 5 Mense primo, quarta decima die mensis, ad vesperum Pascha Domini est. 
Leviticus 23 6 Et quinta decima die mensis huius sollemnitas Azymorum Domini est. Septem diebus azyma comedetis. 
Leviticus 23 7 Die primo erit vobis conventus sanctus; omne opus servile non facietis in eo, 
Leviticus 23 8 sed offeretis incensum Domino septem diebus. Die autem septimo erit conventus sanctus, nullumque servile opus facietis in eo ”.
Leviticus 23 9 Locutusque est Dominus ad Moysen dicens: 
Leviticus 23 10 “ Loquere filiis Israel et dices ad eos: Cum ingressi fueritis terram, quam ego dabo vobis, et messueritis segetem, feretis manipulum spicarum primitias messis vestrae ad sacerdotem, 
Leviticus 23 11 qui elevabit fasciculum coram Domino, ut acceptabile sit pro vobis; altero die sabbati sanctificabit illum. 
Leviticus 23 12 Atque in eodem die, quo manipulum consecrabitis, facietis agnum immaculatum anniculum in holocaustum Domino, 
Leviticus 23 13 et oblationem cum eo duas decimas similae conspersae oleo in incensum Domino odoremque suavissimum et libamentum eius vini quartam partem hin. 
Leviticus 23 14 Panem et grana tosta farrem recentem non comedetis ex segete usque ad diem, qua offeretis ex ea munus Deo vestro. Praeceptum est sempiternum generationibus vestris in cunctis habitaculis vestris.
Leviticus 23 15 Numerabitis vobis ab altero die sabbati, in quo obtulistis manipulum elationis, septem hebdomadas plenas 
Leviticus 23 16 usque ad alteram diem expletionis hebdomadae septimae, id est quinquaginta dies; et sic offeretis oblationem novam Domino 
Leviticus 23 17 ex habitaculis vestris panes elationis duos de duabus decimis similae fermentatae, quos coquetis in primitias Domino; 
Leviticus 23 18 offeretisque cum panibus septem agnos immaculatos anniculos et vitulum de armento unum et arietes duos, et erunt holocaustum Domino cum oblatione similae et libamentis suis in odorem suavissimum Domino. 
Leviticus 23 19 Facietis et hircum in sacrificium pro peccato duosque agnos anniculos, hostias pacificorum. 
Leviticus 23 20 Cumque elevaverit eos sacerdos cum panibus primitiarum coram Domino, cum duobus agnis sanctum erunt Domino in usum sacerdotis. 
Leviticus 23 21 Et vocabitis hoc ipso die conventum, conventus sanctus erit vobis; omne opus servile non facietis in eo. Legitimum sempiternum erit in cunctis habitaculis generationibus vestris.
Leviticus 23 22 Cum autem metatis segetem terrae vestrae, non secabis eam usque ad oram agri nec remanentes spicas colliges, sed pauperibus et peregrinis dimittes eas. Ego Dominus Deus vester ”.
Leviticus 23 23 Locutusque est Dominus ad Moysen dicens: 
Leviticus 23 24 “ Loquere filiis Israel: Mense septimo, prima die mensis, erit vobis requies, memoriale, clangentibus tubis, conventus sanctus. 
Leviticus 23 25 Omne opus servile non facietis in eo et offeretis incensum Domino ”.
Leviticus 23 26 Locutusque est Dominus ad Moysen dicens: 
Leviticus 23 27 “ Attamen decimo die mensis huius septimi dies Expiationum est, conventus sanctus erit vobis; affligetisque animas vestras in eo et offeretis incensum Domino. 
Leviticus 23 28 Omne opus non facietis in tempore diei huius, quia dies expiationum est in expiationem vestram coram Domino Deo vestro. 
Leviticus 23 29 Omnis anima, quae afflicta non fuerit die hoc, peribit de populis suis; 
Leviticus 23 30 et,quae operis quippiam fecerit die hac, delebo eam de populo suo. 
Leviticus 23 31 Nihil ergo operis facietis in eo: legitimum sempiternum erit vestris generationibus in cunctis habitationibus vestris. 
Leviticus 23 32 Sabbatum requietionis est vobis, et affligetis animas vestras; die nono mensis a vespero usque ad vesperum servabitis sabbatum vestrum ”.
Leviticus 23 33 Et locutus est Dominus ad Moysen dicens: 
Leviticus 23 34 “ Loquere filiis Israel: Quinto decimo die mensis huius septimi erit festum Tabernaculorum septem diebus Domino. 
Leviticus 23 35 Die primo conventus sanctus, omne opus servile non facietis in eo; 
Leviticus 23 36 septem diebus offeretis incensum Domino. Die octavo conventus sanctus erit vobis et offeretis incensum Domino; est enim coetus: omne opus servile non facietis.
Leviticus 23 37 Hae sunt feriae Domini, quas vocabitis conventus sanctos, offeretisque in eis incensum Domino, holocausta et oblationes similae, sacrificia et libamenta iuxta ritum uniuscuiusque diei; 
Leviticus 23 38 praeter sabbata Domini donaque vestra et omnia, quae offeretis ex voto vel quae sponte tribuetis Domino.
Leviticus 23 39 Sed quinto decimo die mensis septimi, quando congregaveritis omnes fructus terrae, celebrabitis festum Domini septem diebus; die primo et die octavo erit requies. 
Leviticus 23 40 Sumetisque vobis die primo fructus arboris pulcherrimos spatulasque palmarum et ramos ligni densarum frondium et salices de torrente et laetabimini coram Domino Deo vestro. 
Leviticus 23 41 Celebrabitisque sollemnitatem eius septem diebus per annum: legitimum sempiternum erit generationibus vestris. Mense septimo festum celebrabitis 
Leviticus 23 42 et habitabitis in umbraculis septem diebus; omnis, qui de genere est Israel, manebit in tabernaculis, 
Leviticus 23 43 ut discant posteri vestri quod in tabernaculis habitare fecerim filios Israel, cum educerem eos de terra Aegypti. Ego Dominus Deus vester ”.
Leviticus 23 44 Locutusque est Moyses super sollemnitatibus Domini ad filios Israel.
Leviticus 24 1 Et locutus est Dominus ad Moysen dicens: 
Leviticus 24 2 “ Praecipe fi liis Israel, ut afferant tibi oleum de olivis purissimum ac lucidum ad concinnandas lucernas candelabri iugiter. 
Leviticus 24 3 Extra velum testimonii in tabernaculo conventus parabit illud Aaron a vespere usque ad mane coram Domino iugiter, ritu perpetuo in generationibus vestris. 
Leviticus 24 4 Super candelabro mundissimo parabit lucernas semper in conspectu Domini.
Leviticus 24 5 Accipies quoque similam et coques ex ea duodecim panes, qui singuli habebunt duas decimas, 
Leviticus 24 6 quorum senos altrinsecus super mensam purissimam coram Domino statues. 
Leviticus 24 7 Et pones super ambas strues tus lucidissimum, ut sit panis in memoriale, incensum Domino. 
Leviticus 24 8 Per singula sabbata mutabuntur coram Domino suscepti a filiis Israel; foedus sempiternum. 
Leviticus 24 9 Eruntque Aaron et filiorum eius, ut comedant eos in loco sancto, quia sanctum sanctorum est ei de incensis Domini; iure perpetuo ”.
Leviticus 24 10 Ecce autem egressus filius mulieris Israelitis, quem pepererat de viro Aegyptio inter filios Israel, iurgatus est in castris cum viro Israelita. 
Leviticus 24 11 Cumque blasphemasset nomen et maledixisset ei, adductus est ad Moysen; vocabatur autem mater eius Salomith filia Dabri de tribu Dan. 
Leviticus 24 12 Miseruntque eum in custodiam, donec nossent quid iuberet Dominus. 
Leviticus 24 13 Qui locutus est ad Moysen dicens: 
Leviticus 24 14 “ Educ blasphemum extra castra, et ponant omnes, qui audierunt, manus suas super caput eius, et lapidet eum coetus universus. 
Leviticus 24 15 Et ad filios Israel loqueris: Homo, qui maledixerit Deo suo, portabit peccatum suum; 
Leviticus 24 16 et, qui blasphemaverit nomen Domini, morte moriatur: lapidibus opprimet eum omnis coetus, sive ille peregrinus sive civis fuerit. Qui blasphemaverit nomen Domini, morte moriatur.
Leviticus 24 17 Qui percusserit et occiderit hominem, morte moriatur.
Leviticus 24 18 Qui percusserit animal, reddet vicarium, id est animam pro anima.
Leviticus 24 19 Qui irrogaverit maculam cuilibet civium suorum, sicut fecit, sic fiet ei: 
Leviticus 24 20 fracturam pro fractura, oculum pro oculo, dentem pro dente restituet; qualem inflixerit maculam, talem sustinere cogetur.
Leviticus 24 21 Qui percusserit iumentum, reddet aliud. Qui percusserit hominem, morietur. 
Leviticus 24 22 Aequum iudicium sit inter vos, sive peregrinus sive civis peccaverit; quia ego sum Dominus Deus vester ”.
Leviticus 24 23 Locutusque est Moyses ad filios Israel, et eduxerunt eum, qui blasphemaverat, extra castra, ac lapidibus oppresserunt. Feceruntque filii Israel, sicut praeceperat Dominus Moysi.
Leviticus 25 1 Locutusque est Dominus ad Moysen in monte Sinai di cens: 
Leviticus 25 2 “ Loquere filiis Israel et dices ad eos: Quando ingressi fueritis terram, quam ego dabo vobis, sabbatizet terra sabbatum Domino. 
Leviticus 25 3 Sex annis seres agrum tuum et sex annis putabis vineam tuam colligesque fructus eius; 
Leviticus 25 4 septimo autem anno, sabbatum requietionis erit terrae, sabbatum Domino: agrum tuum non seres et vineam tuam non putabis. 
Leviticus 25 5 Quae sponte gignit humus, non metes et uvas vineae tuae non putatae non colliges quasi vindemiam; annus enim requietionis erit terrae. 
Leviticus 25 6 Et erit sabbatum terrae vobis in cibum: tibi et servo tuo, ancillae et mercennario tuo et advenis, qui peregrinantur apud te, 
Leviticus 25 7 iumentis tuis et animalibus, quae in terra tua sunt, omnia, quae nascuntur, praebebunt cibum.
Leviticus 25 8 Numerabis quoque tibi septem hebdomadas annorum, id est septem septies, quae simul faciunt annos quadraginta novem; 
Leviticus 25 9 et clanges bucina mense septimo, decima die mensis expiationis die clangetis tuba in universa terra vestra. 
Leviticus 25 10 Sanctificabitisque annum quinquagesimum et vocabitis remissionem in terra cunctis habitatoribus eius: ipse est enim iobeleus. Revertemini unusquisque ad possessionem suam, et unusquisque rediet ad familiam pristinam.
Leviticus 25 11 Iobeleus erit vobis quinquagesimus annus. Non seretis neque metetis sponte in agro nascentia neque vineas non putatas vindemiabitis 
Leviticus 25 12 ob sanctificationem iobelei; sed de agro statim ablatas comedetis fruges. 
Leviticus 25 13 Hoc anno iobelei rediet unusquisque vestrum ad possessionem suam.
Leviticus 25 14 Quando vendes quippiam civi tuo vel emes ab eo, ne contristet unusquisque fratrem suum; sed iuxta numerum annorum post iobeleum emes ab eo, 
Leviticus 25 15 et iuxta supputationem annorum frugum vendet tibi. 
Leviticus 25 16 Quanto plures anni remanserint post iobeleum, tanto crescet et pretium; et quanto minus temporis numeraveris, tanto minoris et emptio constabit: tempus enim frugum vendet tibi. 
Leviticus 25 17 Nolite affligere contribules vestros, sed timeas Deum tuum, quia ego Dominus Deus vester.
Leviticus 25 18 Facite praecepta mea et iudicia, custodite et implete ea, ut habitare possitis in terra absque ullo pavore, 
Leviticus 25 19 et gignat vobis humus fructus suos, quibus vescamini usque ad saturitatem, et habitabitis super terram, nullius impetum formidantes.
Leviticus 25 20 Quod si dixeritis: "Quid comedemus anno septimo, si non seruerimus neque collegerimus fruges nostras?". 
Leviticus 25 21 Dabo benedictionem meam vobis anno sexto, et faciet fructus trium annorum, 
Leviticus 25 22 seretisque anno octavo et comedetis veteres fruges usque ad nonum annum; donec nova nascantur, edetis vetera.
Leviticus 25 23 Terra quoque non veniet in perpetuum, quia mea est, et vos advenae et coloni mei estis. 
Leviticus 25 24 Unde cuncta regio possessionis vestrae sub redemptionis condicione a vobis vendetur.
Leviticus 25 25 Si attenuatus frater tuus vendiderit partem possessionis suae, veniet ut redemptor propinquus eius, et redimet, quod ille vendiderat. 
Leviticus 25 26 Sin autem non habuerit redemptorem et ipse pretium ad redimendum potuerit invenire, 
Leviticus 25 27 computabuntur fructus ex eo tempore, quo vendidit; et, quod reliquum est, reddet emptori sicque recipiet possessionem suam. 
Leviticus 25 28 Quod si non invenerit manus eius, ut reddat pretium, habebit emptor, quod emerat, usque ad annum iobeleum. In ipso enim omnis venditio rediet ad dominum et ad possessorem pristinum.
Leviticus 25 29 Qui vendiderit domum intra urbis muros, habebit licentiam redimendi, donec unus impleatur annus. 
Leviticus 25 30 Si non redemerit, et anni circulus fuerit evolutus, emptor possidebit eam et posteri eius in perpetuum; et redimi non poterit, etiam in iobeleo. 
Leviticus 25 31 Sin autem in villa fuerit domus, quae muros non habet, agrorum iure vendetur: potest redimi et in iobeleo revertetur ad dominum.
Leviticus 25 32 Aedes Levitarum, quae in urbibus possessionis eorum sunt, semper possunt ab eis redimi. 
Leviticus 25 33 Si autem quis redemerit a Levitis, domus et urbs in iobeleo revertentur ad dominos; quia domus urbium leviticarum pro possessionibus eorum sunt inter filios Israel. 
Leviticus 25 34 Suburbana autem pascua eorum non venient, quia possessio sempiterna est eis.
Leviticus 25 35 Si attenuatus fuerit frater tuus, et infirma manus eius apud te, suscipies eum quasi advenam et peregrinum, et vivet tecum. 
Leviticus 25 36 Ne accipias usuras ab eo nec amplius quam dedisti: time Deum tuum, ut vivere possit frater tuus apud te. 
Leviticus 25 37 Pecuniam tuam non dabis ei ad usuram nec plus aequo exiges pro cibo tuo. 
Leviticus 25 38 Ego Dominus Deus vester, qui eduxi vos de terra Aegypti, ut darem vobis terram Chanaan et essem vester Deus.
Leviticus 25 39 Si paupertate compulsus vendiderit se tibi frater tuus, non eum opprimes servitute servorum, 
Leviticus 25 40 sed quasi mercennarius et colonus erit tecum. Usque ad annum iobeleum operabitur apud te 
Leviticus 25 41 et postea egredietur cum liberis suis et revertetur ad cognationem suam et ad possessionem patrum suorum. 
Leviticus 25 42 Mei enim servi sunt, et ego eduxi eos de terra Aegypti: non venient condicione servorum; 
Leviticus 25 43 ne affligas eum per po tentiam, sed metuito Deum tuum. 
Leviticus 25 44 Servus et ancilla sint tibi de nationibus, quae in circuitu vestro sunt; de illis emetis servum et ancillam. 
Leviticus 25 45 De filiis quoque advenarum, qui peregrinantur apud vos, emetis et de cognatione eorum, quae est apud vos et quam genuerint in terra vestra, hos habebitis in possessionem 
Leviticus 25 46 et hereditario iure transmittetis ad posteros ac possidebitis in aeternum ut servos; fratres autem vestros filios Israel ne opprimatis cum potentia.
Leviticus 25 47 Si invaluerit apud vos manus advenae atque peregrini, et attenuatus frater tuus vendiderit se ei aut cuiquam de stirpe eius, 
Leviticus 25 48 post venditionem potest redimi. Unus ex fratribus suis redimet eum 
Leviticus 25 49 et patruus et patruelis et consanguineus et affinis. Sin autem et ipse potuerit, redimat se, 
Leviticus 25 50 supputatis dumtaxat cum emptore annis a tempore venditionis suae usque ad annum iobeleum, et pecunia, qua venditus fuerat, iuxta annorum numerum et rationem mercennarii supputata. 
Leviticus 25 51 Si plures fuerint anni, qui remanent usque ad iobeleum, secundum hos reddet et pretium redemptionis de pecunia emptionis; 
Leviticus 25 52 si pauci, ponet rationem cum eo; iuxta annorum numerum reddet emptori, quod reliquum est annorum, 
Leviticus 25 53 quibus ante servivit, mercedibus mercennarii imputatis. Non affliget eum violenter in conspectu tuo.
Leviticus 25 54 Quod si per haec redimi non potuerit, anno iobeleo egredietur cum liberis suis: 
Leviticus 25 55 mei sunt enim servi filii Israel, quos eduxi de terra Aegypti. Ego Dominus Deus vester ”.
Leviticus 26 1 “ Non facietis vobis idolum et sculptile nec lapidem eri getis nec imaginem sculptam in petra ponetis in terra vestra, ut adoretis eam. Ego enim sum Dominus Deus vester. 
Leviticus 26 2 Custodite sabbata mea et pavete sanctuarium meum. Ego Dominus.
Leviticus 26 3 Si in praeceptis meis ambulaveritis et mandata mea custodieritis et feceritis ea, 
Leviticus 26 4 dabo vobis pluvias temporibus suis, et terra gignet germen suum, et pomis arbores replebuntur. 
Leviticus 26 5 Apprehendet messium tritura vindemiam, et vindemia occupabit sementem; et comedetis panem vestrum in saturitatem et absque pavore habitabitis in terra vestra. 
Leviticus 26 6 Dabo pacem in finibus vestris, dormietis, et non erit qui exterreat. Auferam malas bestias, et gladius non transibit per terminos vestros. 
Leviticus 26 7 Persequemini inimicos vestros, et corruent coram vobis gladio. 
Leviticus 26 8 Persequentur quinque de vestris centum alienos, et centum ex vobis decem milia; cadent inimici vestri in conspectu vestro gladio.
Leviticus 26 9 Respiciam vos et crescere faciam; multiplicabimini, et firmabo pactum meum vobiscum.
Leviticus 26 10 Comedetis vetusta congregata priorum messium; et vetera, novis supervenientibus, proicietis.
Leviticus 26 11 Ponam habitaculum meum in medio vestri, et non abominabitur vos anima mea. 
Leviticus 26 12 Ambulabo inter vos et ero vester Deus, vosque eritis populus meus. 
Leviticus 26 13 Ego Dominus Deus vester, qui eduxi vos de terra Aegyptiorum, ne serviretis eis, et qui confregi vectes iugi vestri, ut incederetis erecti.
Leviticus 26 14 Quod si non audieritis me nec feceritis omnia mandata haec, 
Leviticus 26 15 si spreveritis leges meas, et iudicia mea contempserit anima vestra, ut non faciatis omnia, quae a me constituta sunt, et ad irritum perducatis pactum meum, 
Leviticus 26 16 ego quoque haec faciam vobis: visitabo vos in terrore repentino, in tabe et ardore, qui conficiant oculos et consumant animam, frustra seretis sementem, quae ab hostibus devorabitur. 
Leviticus 26 17 Ponam faciem meam contra vos, et corruetis coram hostibus vestris et subiciemini his, qui oderunt vos, et fugietis, nemine persequente.
Leviticus 26 18 Sin autem nec sic oboedieritis mihi, addam correptiones vestras septuplum propter peccata vestra 
Leviticus 26 19 et conteram superbiam duritiae vestrae. Daboque caelum vobis desuper sicut ferrum et terram aeneam. 
Leviticus 26 20 Consumetur incassum robur vestrum: non proferet terra germen, nec arbores poma praebebunt.
Leviticus 26 21 Si ambulaveritis ex adverso mihi nec volueritis audire me, addam plagas vestras usque in septuplum propter peccata vestra; 
Leviticus 26 22 emittamque in vos bestias agri, quae absque liberis vos faciant et deleant pecora vestra et ad paucitatem vos redigant, desertaeque fiant viae vestrae.
Leviticus 26 23 Quod si nec sic volueritis recipere disciplinam, sed ambulaveritis ex adverso mihi, 
Leviticus 26 24 ego quoque contra vos adversus incedam et percutiam vos septies propter peccata vestra. 
Leviticus 26 25 inducamque super vos gladium ultorem foederis mei; cumque confugeritis in urbes vestras, mittam pestilentiam in medio vestri, et trademini hostium manibus. 
Leviticus 26 26 Postquam confregero vobis baculum panis, coquent decem mulieres in uno clibano panem vestrum et reddent eum ad pondus, et comedetis et non saturabimini.
Leviticus 26 27 Sin autem nec per haec audieritis me, sed ambulaveritis contra me, 
Leviticus 26 28 et ego incedam adversus vos in furore contrario; et corripiam vos septem plagis propter peccata vestra, 
Leviticus 26 29 ita ut comedatis carnes filiorum et filiarum vestrarum. 
Leviticus 26 30 Destruam excelsa vestra et thymiamateria confringam et ponam cadavera vestra super cadavera idolorum vestrorum, et abominabitur vos anima mea, 
Leviticus 26 31 in tantum ut urbes vestras redigam in solitudinem et deserta faciam sanctuaria vestra nec recipiam ultra odorem suavissimum. 
Leviticus 26 32 Disperdamque terram vestram; et stupebunt super ea inimici vestri, cum habitatores illius fuerint. 
Leviticus 26 33 Vos autem dispergam in gentes et evaginabo post vos gladium; eritque terra vestra deserta et civitates dirutae.
Leviticus 26 34 Tunc placebunt terrae sabbata sua cunctis diebus solitudinis suae; quando fueritis in terra hostili, sabbatizabit et sabbata sua supplebit. 
Leviticus 26 35 Cunctis diebus solitudinis sabbatizabit, eo quod non requieverit in sabbatis vestris, quando habitabatis in ea.
Leviticus 26 36 Et, qui de vobis remanserint, dabo pavorem in cordibus eorum in regionibus hostium; terrebit eos sonitus folii volantis, et ita fugient quasi gladium; cadent, nullo persequente. 
Leviticus 26 37 Et corruent singuli super fratres suos quasi bella fugientes, nemine persequente. Nemo vestrum inimicis audebit resistere. 
Leviticus 26 38 Peribitis inter gentes, et hostilis vos terra consumet. 
Leviticus 26 39 Quod si et de vobis aliqui remanserint, tabescent in iniquitatibus suis in terris inimicorum vestrorum et propter peccata patrum suorum cum ipsis tabescent. 
Leviticus 26 40 Et confitebuntur iniquitates suas et maiorum suorum, quibus praevaricati sunt in me et ambulaverunt ex adverso mihi, 
Leviticus 26 41 ut et ego ambularem contra eos et inducerem illos in terram hostilem; vel tunc humiliabitur incircumcisum cor eorum, et tunc expiabunt pro impietatibus suis. 
Leviticus 26 42 Et recordabor foederis mei, quod pepigi cum Iacob et Isaac et Abraham. Terrae quoque memor ero, 
Leviticus 26 43 quae, cum relicta fuerit ab eis, complacebit sibi in sabbatis suis patiens solitudinem propter illos. Ipsi vero expiabunt pro peccatis suis, eo quod abiecerint iudicia mea et leges meas despexerint.
Leviticus 26 44 Et tamen, etiam cum essent in terra hostili, non penitus abieci eos neque sic despexi, ut consumerentur, et irritum facerem pactum meum cum eis. Ego enim sum Dominus, Deus eorum. 
Leviticus 26 45 Et recordabor eis foederis cum maioribus, quos eduxi de terra Aegypti in conspectu gentium, ut essem Deus eorum. Ego Dominus ”.
Leviticus 26 46 Haec sunt iudicia atque praecepta et leges, quas dedit Dominus inter se et inter filios Israel in monte Sinai per manum Moysi.
Leviticus 27 1 Locutusque est Dominus ad Moysen dicens: 
Leviticus 27 2 “ Loquere fi liis Israel et dices ad eos: Homo, qui votum fecerit et spoponderit Deo animas, sub aestimatione dabit pretium: 
Leviticus 27 3 si fuerit masculus a vicesimo usque ad sexagesimum annum, dabit quinquaginta siclos argenti ad mensuram sanctuarii; 
Leviticus 27 4 si mulier, triginta. 
Leviticus 27 5 A quinto autem anno usque ad vicesimum masculus dabit viginti siclos, femina decem; 
Leviticus 27 6 ab uno mense usque ad annum quintum pro masculo dabuntur quinque sicli, pro femina tres; 
Leviticus 27 7 sexagenarius et ultra masculus dabit quindecim siclos, femina decem. 
Leviticus 27 8 Si pauper fuerit et aestimationem reddere non valebit, sistet eum coram sacerdote, et quantum ille aestimaverit et viderit posse reddere, tantum dabit.
Leviticus 27 9 Animal autem, quod immolari potest Domino, si quis voverit, sanctum erit 
Leviticus 27 10 et mutari non poterit, id est nec melius malo nec peius bono. Quod si mutaverit, et ipsum quod mutatum est et illud pro quo mutatum est, consecratum erit Domino. 
Leviticus 27 11 Animal immundum, quod immolari Domino non potest, si quis voverit, adducetur ante sacerdotem, 
Leviticus 27 12 qui diiudicans utrum bonum an malum sit, sicut statuet pretium, sic erit. 
Leviticus 27 13 Quod si redimere illud voluerit is qui offert, addet supra aestimationem quintam partem.
Leviticus 27 14 Homo si voverit domum suam et sanctificaverit Domino, considerabit eam sacerdos utrum bona an mala sit, et iuxta pretium, quod ab eo fuerit constitutum, stabit. 
Leviticus 27 15 Sin autem ille, qui voverat, voluerit redimere eam, dabit quintam partem aestimationis supra et habebit domum.
Leviticus 27 16 Quod si agrum possessionis suae voverit et consecraverit Domino, iuxta mensuram sementis aestimabitur pretium: si triginta homer hordei seritur terra, quinquaginta siclis aestimabitur argenti. 
Leviticus 27 17 Si statim ab anno iobelei voverit agrum, quanto valere potest, tanto aestimabitur. 
Leviticus 27 18 Sin autem post aliquantum temporis, supputabit ei sacerdos pecuniam iuxta annorum, qui reliqui sunt, numerum usque ad iobeleum, et detrahetur ex pretio. 
Leviticus 27 19 Quod si voluerit redimere agrum ille, qui voverat, addet quintam partem aestimatae pecuniae et possidebit eum. 
Leviticus 27 20 Sin autem noluerit redimere, sed alteri cuilibet vendiderit, ultra redimi non poterit; 
Leviticus 27 21 sed, cum iobelei venerit dies, sanctum erit Domino sicut ager anathematis; sacerdotis erit possessio eius. 
Leviticus 27 22 Quod si agrum emptum, qui non est de possessione maiorum, sanctificare voluerit Domino, 
Leviticus 27 23 supputabit ei sacerdos iuxta annorum numerum usque ad iobeleum pretium, quod dabit ille, qui voverat, in ipso die ut sanctum Domino. 
Leviticus 27 24 In anno autem iobelei revertetur ager ad priorem dominum, qui vendiderat eum et habuerat in sortem possessionis suae.
Leviticus 27 25 Omnis aestimatio siclo sanctuarii ponderabitur; siclus viginti gera habet.
Leviticus 27 26 Primogenita, quae de animalibus ad Dominum pertinent, nemo sanctificare poterit et vovere: sive bos sive ovis fuerit, Domini sunt. 
Leviticus 27 27 Quod si immundum est animal, redimet, qui obtulit, iuxta aestimationem et addet quintam partem pretii; si redimere noluerit, vendetur quanto fuerit.
Leviticus 27 28 Omne anathema, quod aliquis vir consecrat Domino de omni possessione sua, sive homo fuerit sive animal sive ager, non veniet nec redimi poterit; quidquid semel fuerit consecratum, sanctum sanctorum erit Domino. 
Leviticus 27 29 Et omnis homo, qui ut anathema offertur, non redimetur, sed morte morietur.
Leviticus 27 30 Omnes decimae terrae sive de frugibus sive de pomis arborum Domini sunt, sanctum Domino. 
Leviticus 27 31 Si quis autem voluerit redimere aliquid de decimis suis, addet quintam partem. 
Leviticus 27 32 Omnes decimae boves et oves et caprae, quae sub pastoris virga transeunt, quidquid decimum venerit, erit sanctum Domino. 
Leviticus 27 33 Non discernetur inter bonum et malum nec altero commutabitur; si quis mutaverit, et quod mutatum est et pro quo mutatum est, sanctum erit et non redimetur ”.
Leviticus 27 34 Haec sunt praecepta, quae mandavit Dominus Moysi ad filios Israel in monte Sinai.
Numbers 1 1 Locutusque est Dominus ad Moysen in deserto Sinai in tabernaculo conventus, prima die mensis secundi, anno altero egressionis eorum ex Aegypto, dicens: 
Numbers 1 2 “ Tollite summam universae congregationis filiorum Israel per cognationes et domos suas et nomina singulorum, quidquid sexus est masculini 
Numbers 1 3 a vicesimo anno et supra omnium ex Israel, qui possunt ad bella procedere, et numerabitis eos per turmas suas, tu et Aaron.
Numbers 1 4 Eritque vobiscum vir per tribum, princeps domus patrum suorum, 
Numbers 1 5 quorum ista sunt nomina: de Ruben Elisur filius Sedeur; 
Numbers 1 6 de Simeon Salamiel filius Surisaddai; 
Numbers 1 7 de Iuda Naasson filius Aminadab; 
Numbers 1 8 de Issachar Nathanael filius Suar; 
Numbers 1 9 de Zabulon Eliab filius Helon. 
Numbers 1 10 Filiorum autem Ioseph: de Ephraim Elisama filius Ammiud; de Manasse Gamaliel filius Phadassur. 
Numbers 1 11 De Beniamin Abidan filius Gedeonis; 
Numbers 1 12 de Dan Ahiezer filius Ammisaddai; 
Numbers 1 13 de Aser Phegiel filius Ochran; 
Numbers 1 14 de Gad Eliasaph filius Deuel; 
Numbers 1 15 de Nephthali Ahira filius Enan ”.
Numbers 1 16 Hi viri nobilissimi congregationis principes tribuum patrum suorum et capita milium Israel. 
Numbers 1 17 Quos tulerunt Moyses et Aaron nominatim designatos 
Numbers 1 18 et omnem congregationem congregaverunt primo die mensis secundi recensentes eos per cognationes et domos patrum eorum, per nomina singulorum a vicesimo anno et supra per capita, 
Numbers 1 19 sicut praeceperat Dominus Moysi. Numeratique sunt in deserto Sinai.
Numbers 1 20 De Ruben primogenito Israelis generationes per familias ac domos patrum suorum, per nomina capitum singulorum omne quod sexus est masculini a vicesimo anno et supra procedentium ad bellum. 
Numbers 1 21 Recensiti tribus Ruben quadraginta sex milia quingenti.
Numbers 1 22 De filiis Simeon generationes per familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum. 
Numbers 1 23 Recensiti tribus Simeon quinquaginta novem milia trecenti.
Numbers 1 24 De filiis Gad generationes per familias ac domos cognationum suarum recensiti sunt per nomina singulorum a viginti annis et supra omnes, qui ad bella procederent, 
Numbers 1 25 quadraginta quinque milia sescenti quinquaginta.
Numbers 1 26 De filiis Iudae generationes per familias ac domos cognationum suarum per nomina singulorum a vicesimo anno et supra omnes, qui poterant ad bella procedere, 
Numbers 1 27 recensiti sunt septuaginta quattuor milia sescenti.
Numbers 1 28 De filiis Issachar generationes per familias ac domos cognationum suarum per nomina singulorum a vicesimo anno et supra omnes, qui ad bella procederent, 
Numbers 1 29 recensiti sunt quinquaginta quattuor milia quadringenti.
Numbers 1 30 De filiis Zabulon generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
Numbers 1 31 quinquaginta septem milia quadringenti.
Numbers 1 32 De filiis Ioseph filiorum Ephraim generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
Numbers 1 33 quadraginta milia quingenti.
Numbers 1 34 Porro filiorum Manasse generationes per familias ac domos cognationum suarum recensiti sunt per nomina singulorum a viginti annis et supra omnes, qui poterant ad bella procedere, 
Numbers 1 35 triginta duo milia ducenti.
Numbers 1 36 De filiis Beniamin generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
Numbers 1 37 triginta quinque milia quadringenti.
Numbers 1 38 De filiis Dan generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
Numbers 1 39 sexaginta duo milia septingenti.
Numbers 1 40 De filiis Aser generationes per familias ac domos cognationum suarum recensiti sunt per nomina singulorum a vicesimo anno et supra omnes, qui poterant ad bella procedere, 
Numbers 1 41 quadraginta milia et mille quingenti.
Numbers 1 42 De filiis Nephthali generationes per familias ac domos cognationum suarum recensiti sunt nominibus singulorum a vicesimo anno et supra omnes, qui poterant ad bella procedere, 
Numbers 1 43 quinquaginta tria milia quadringenti.
Numbers 1 44 Hi sunt quos numeraverunt Moyses et Aaron et duodecim principes Israel, singuli per domos patrum suorum. 
Numbers 1 45 Fueruntque omnis numerus filiorum Israel per domos patrum suorum a vicesimo anno et supra, qui poterant ad bella procedere, 
Numbers 1 46 sescenta tria milia virorum quingenti quinquaginta.
Numbers 1 47 Levitae autem in tribu patrum suorum non sunt numerati cum eis. 
Numbers 1 48 Locutusque est Dominus ad Moysen dicens: 
Numbers 1 49 “ Tribum Levi noli numerare neque pones summam eorum cum filiis Israel, 
Numbers 1 50 sed constitue eos super habitaculum testimonii et cuncta vasa eius et quidquid ad caeremonias pertinet. Ipsi portabunt habitaculum et omnia utensilia eius et erunt in ministerio ac per gyrum habitaculi metabuntur. 
Numbers 1 51 Cum proficiscendum fuerit, deponent Levitae habitaculum; cum castrametandum, erigent; quisquis externorum accesserit, occidetur. 
Numbers 1 52 Metabuntur autem castra filii Israel, unusquisque per turmas et cuneos atque exercitum suum. 
Numbers 1 53 Porro Levitae per gyrum habitaculi testimonii figent tentoria, ne fiat indignatio super congregationem filiorum Israel, et excubabunt in custodiis habitaculi testimonii ”.
Numbers 1 54 Fecerunt ergo filii Israel iuxta omnia, quae praeceperat Dominus Moysi.
Numbers 2 1 Locutusque est Dominus ad Moysen et Aaron dicens: 
Numbers 2 2 “ Singuli per turmas, signa atque vexilla et domos patrum suorum castrametabuntur filii Israel per gyrum tabernaculi conventus.
Numbers 2 3 Ad orientem Iudas figet tentoria per turmas exercitus sui, fuitque princeps filiorum eius Naasson filius Aminadab; 
Numbers 2 4 et eius summa pugnantium septuaginta quattuor milia sescenti. 
Numbers 2 5 Iuxta eum castrametabuntur de tribu Issachar, quorum princeps fuit Nathanael filius Suar; 
Numbers 2 6 et omnis numerus pugnatorum eius quinquaginta quattuor milia quadringenti. 
Numbers 2 7 In tribu Zabulon princeps fuit Eliab filius Helon; 
Numbers 2 8 et numerus exercitus pugnatorum eius quinquaginta septem milia quadringenti. 
Numbers 2 9 Universi, qui in castris Iudae annumerati sunt, fuerunt centum octoginta sex milia quadringenti, et per turmas suas primi egredientur.
Numbers 2 10 Vexillum castrorum Ruben ad meridianam plagam erit, secundum exercitus eorum; princeps Elisur filius Sedeur; 
Numbers 2 11 et cunctus exercitus pugnatorum eius, qui numerati sunt, quadraginta sex milia quingenti. 
Numbers 2 12 Iuxta eum castrametabuntur de tribu Simeon, quorum princeps fuit Salamiel filius Surisaddai; 
Numbers 2 13 et cunctus exercitus pugnatorum eius, qui numerati sunt, quinquaginta novem milia trecenti. 
Numbers 2 14 In tribu Gad princeps fuit Eliasaph filius Deuel; 
Numbers 2 15 et cunctus exercitus pugnatorum eius, qui numerati sunt, quadraginta quinque milia sescenti quinquaginta. 
Numbers 2 16 Omnes, qui recensiti sunt in castris Ruben, centum quinquaginta milia et mille quadringenti quinquaginta, per turmas suas in secundo loco proficiscentur.
Numbers 2 17 Levabitur deinde tabernaculum conventus, castra Levitarum in medio castrorum, quomodo erigetur ita et deponetur; singuli per loca et vexilla sua proficiscentur.
Numbers 2 18 Ad occidentalem plagam erit vexillum castrorum filiorum Ephraim per turmas suas, quorum princeps fuit Elisama filius Ammiud; 
Numbers 2 19 cunctus exercitus pugnatorum eius, qui numerati sunt, quadraginta milia quingenti. 
Numbers 2 20 Et cum eis tribus filiorum Manasse, quorum princeps fuit Gamaliel filius Phadassur; 
Numbers 2 21 cunctusque exercitus pugnatorum eius, qui numerati sunt, triginta duo milia ducenti. 
Numbers 2 22 In tribu filiorum Beniamin princeps fuit Abidan filius Gedeonis; 
Numbers 2 23 et cunctus exercitus pugnatorum eius, qui recensiti sunt, triginta quinque milia quadringenti. 
Numbers 2 24 Omnes, qui numerati sunt in castris Ephraim, centum octo milia centum, per turmas suas tertii proficiscentur.
Numbers 2 25 Ad aquilonis partem stabit vexillum castrorum filiorum Dan secundum exercitus suos, quorum princeps fuit Ahiezer filius Ammisaddai; 
Numbers 2 26 cunctus exercitus pugnatorum eius, qui numerati sunt, sexaginta duo milia septingenti. 
Numbers 2 27 Iuxta eum figet tentoria tribus Aser, quorum princeps fuit Phegiel filius Ochran; 
Numbers 2 28 cunctus exercitus pugnatorum eius, qui numerati sunt, quadraginta milia et mille quingenti. 
Numbers 2 29 De tribu filiorum Nephthali princeps fuit Ahira filius Enan; 
Numbers 2 30 cunctus exercitus pugnatorum eius quinquaginta tria milia quadringenti. 
Numbers 2 31 Omnes, qui numerati sunt in castris Dan, fuerunt centum quinquaginta septem milia sescenti, et novissimi proficiscentur secundum vexilla sua ”.
Numbers 2 32 Hic numerus filiorum Israel, per domos patrum suorum omnes recensiti secundum exercitus suos, sescenta tria milia quingenti quinquaginta. 
Numbers 2 33 Levitae autem non sunt numerati inter filios Israel; sic enim praeceperat Dominus Moysi.
Numbers 2 34 Feceruntque filii Israel iuxta omnia, quae mandaverat Dominus: castrametati sunt per vexilla sua et profecti per tribus ad domos patrum suorum.
Numbers 3 1 Hae sunt generationes Aaron et Moysi in die, qua locutus est Dominus ad Moysen in monte Sinai.
Numbers 3 2 Et haec nomina filiorum Aaron: primogenitus eius Nadab, deinde Abiu et Eleazar et Ithamar. 
Numbers 3 3 Haec nomina filiorum Aaron sacerdotum, qui uncti sunt et quorum repletae manus, ut sacerdotio fungerentur. 
Numbers 3 4 Mortui sunt enim Nadab et Abiu, cum offerrent ignem alienum in conspectu Domini in deserto Sinai, absque liberis; functique sunt sacerdotio Eleazar et Ithamar coram Aaron patre suo.
Numbers 3 5 Locutusque est Dominus ad Moysen dicens: 
Numbers 3 6 “ Applica tribum Levi et fac stare in conspectu Aaron sacerdotis, ut ministrent ei 
Numbers 3 7 et observent, quidquid ad eum pertinet et ad totam congregationem coram tabernaculo conventus, servientes in ministerio habitaculi, 
Numbers 3 8 et custodiant vasa tabernaculi conventus explentes officia filiorum Israel, servientes in ministerio habitaculi. 
Numbers 3 9 Dabisque dono Levitas Aaron et filiis eius, quibus traditi sunt a filiis Israel; 
Numbers 3 10 Aaron autem et filios eius constitues super cultum sacerdotii. Externus, qui ad ministrandum accesserit, morietur ”.
Numbers 3 11 Locutusque est Dominus ad Moysen dicens: 
Numbers 3 12 “ Ecce ego tuli Levitas a filiis Israel pro omni primogenito, qui aperit vulvam in filiis Israel; eruntque Levitae mei. 
Numbers 3 13 Meum est enim omne primogenitum: ex quo percussi omnes primogenitos in terra Aegypti, sanctificavi mihi, quidquid primum nascitur in Israel ab homine usque ad pecus; mei sunt. Ego Dominus ”.
Numbers 3 14 Locutusque est Dominus ad Moysen in deserto Sinai dicens: 
Numbers 3 15 “ Numera filios Levi per domos patrum suorum et familias omnem masculum ab uno mense et supra ”. 
Numbers 3 16 Numeravit eos Moyses, ut praeceperat Dominus, 
Numbers 3 17 et inventi sunt filii Levi per nomina sua Gerson et Caath et Merari. 
Numbers 3 18 Haec sunt nomina filiorum Gerson secundum familias suas: Lobni et Semei; 
Numbers 3 19 filii Caath secundum familias suas: Amram et Isaar, Hebron et Oziel; 
Numbers 3 20 filii Merari secundum familias suas: Moholi et Musi. Hae sunt familiae Levi per domos patrum suorum.
Numbers 3 21 De Gerson fuere familiae duae Lobnitica et Semeitica, 
Numbers 3 22 quarum numeratus est omnis populus sexus masculini ab uno mense et supra septem milia quingenti. 
Numbers 3 23 Hi post habitaculum metabantur ad occidentem 
Numbers 3 24 sub principe Eliasaph filio Lael; 
Numbers 3 25 et habebant excubias in tabernaculo conventus, ipsum habitaculum et tabernaculum, operimentum eius, velum, quod trahitur ante fores tabernaculi conventus, 
Numbers 3 26 et cortinas atrii, velum quoque, quod appenditur in introitu atrii, quod est circa habitaculum et circa altare, et funes ad omne opus eius.
Numbers 3 27 Caath habet familias: Amramitas et Isaaritas et Hebronitas et Ozielitas; hae sunt familiae Caathitarum. 
Numbers 3 28 Omnes generis masculini ab uno mense et supra octo milia sescenti habebant excubias sanctuarii. 
Numbers 3 29 Familiae filiorum Caath castrametabantur ad latus habitaculi ad meridianam plagam, 
Numbers 3 30 princepsque eorum erat Elisaphan filius Oziel. 
Numbers 3 31 Et custodiebant arcam mensamque et candelabrum, altaria et vasa sanctuarii, in quibus ministratur, et velum cunctamque huiuscemodi supellectilem. 
Numbers 3 32 Princeps autem principum Levitarum Eleazar filius Aaron sacerdotis erat super excubitores custodiae sanctuarii.
Numbers 3 33 At vero de Merari erant familiae Moholitae et Musitae. 
Numbers 3 34 Omnes generis masculini ab uno mense et supra sex milia ducenti; 
Numbers 3 35 princeps familiarum Merari Suriel filius Abihail. In plaga septentrionali ad latus habitaculi castrametabantur; 
Numbers 3 36 erant sub custodia eorum tabulae habitaculi et vectes et columnae ac bases earum et cuncta vasa eius et omnia, quae ad cultum huiuscemodi pertinent, 
Numbers 3 37 columnaeque atrii per circuitum cum basibus suis et paxilli cum funibus.
Numbers 3 38 Castrametabantur ante habitaculum, ad orientalem plagam ante tabernaculum conventus ad orientem, Moyses et Aaron cum filiis suis habentes custodiam sanctuarii in medio filiorum Israel. Quisquis alienus accesserit, morietur.
Numbers 3 39 Omnes Levitae, quos numeravit Moyses iuxta praeceptum Domini per familias suas in genere masculino a mense uno et supra, fuerunt viginti duo milia.
Numbers 3 40 Et ait Dominus ad Moysen: “ Numera omnes primogenitos sexus masculini de filiis Israel ab uno mense et supra et habebis summam eorum; 
Numbers 3 41 tollesque Levitas mihi pro omni primogenito filiorum Israel  ego sum Dominus  et pecora eorum pro universis primogenitis pecorum filiorum Israel ”. 
Numbers 3 42 Recensuit Moyses, sicut praeceperat Dominus, omnes primogenitos filiorum Israel, 
Numbers 3 43 et fuerunt omnes masculi per nomina sua a mense uno et supra viginti duo milia ducenti septuaginta tres.
Numbers 3 44 Locutusque est Dominus ad Moysen dicens: 
Numbers 3 45 “ Tolle Levitas pro omnibus primogenitis filiorum Israel et pecora Levitarum pro pecoribus corum; eruntque Levitae mei. Ego sum Dominus. 
Numbers 3 46 In pretio autem ducentorum septuaginta trium, qui excedunt numerum Levitarum de primogenitis filiorum Israel, 
Numbers 3 47 accipies quinque siclos per singula capita, ad mensuram sanctuarii. Siclus habet viginti obolos. 
Numbers 3 48 Dabisque pecuniam Aaron et filiis eius pretium eorum, qui supra sunt ”.
Numbers 3 49 Tulit igitur Moyses pecuniam eorum, qui excesserant numerum eorum, qui redempti erant a Levitis; 
Numbers 3 50 a primogenitis filiorum Israel tulit pecuniam mille trecentorum sexaginta quinque siclorum iuxta pondus sanctuarii. 
Numbers 3 51 Et dedit eam Aaron et filiis eius iuxta verbum, quod praeceperat sibi Dominus.
Numbers 4 1 Locutusque est Dominus ad Moysen et Aaron dicens: 
Numbers 4 2 “ Tolle summam filiorum Caath de medio Levitarum per familias et domos suas 
Numbers 4 3 a tricesimo anno et supra usque ad quinquagesimum annum omnium, qui ingrediuntur, ut stent et ministrent in tabernaculo conventus. 
Numbers 4 4 Hic est cultus filiorum Caath in tabernaculo conventus: sanctum sanctorum. 
Numbers 4 5 Ingredientur Aaron et filii eius, quando movenda sunt castra, et deponent velum, quod pendet ante fores, involventque eo arcam testimonii; 
Numbers 4 6 et operient rursum velamine pellium delphini extendentque desuper pallium totum hyacinthinum et inducent vectes. 
Numbers 4 7 Mensam quoque propositionis involvent hyacinthino pallio et ponent cum ea acetabula et phialas, cyathos et crateras ad liba fundenda; panes semper in ea erunt. 
Numbers 4 8 Extendentque desuper pallium coccineum, quod rursum operient velamento pellium delphini et inducent vectes. 
Numbers 4 9 Sument et pallium hyacinthinum, quo operient candelabrum cum lucernis et forcipibus suis et emunctoriis et cunctis vasis olei, quae ad concinnandas lucernas necessaria sunt; 
Numbers 4 10 et super omnia ponent operimentum pellium delphini et ponent super feretrum. 
Numbers 4 11 Nec non et altare aureum involvent hyacinthino vestimento et extendent desuper operimentum pellium delphini et inducent vectes. 
Numbers 4 12 Omnia vasa, quibus ministratur in sanctuario, involvent hyacinthino pallio; et extendent desuper operimentum pellium delphini ponentque super feretrum. 
Numbers 4 13 Sed et altare mundabunt cinere et involvent illud purpureo vestimento; 
Numbers 4 14 ponentque super illud omnia vasa, quibus in ministerio eius utuntur, id est ignium receptacula, fuscinulas ac vatilla et pateras. Cuncta vasa altaris operient simul velamine pellium delphini et inducent vectes. 
Numbers 4 15 Cumque involverint Aaron et filii eius sanctuarium et omnia vasa eius in commotione castrorum, tunc intrabunt filii Caath, ut portent involuta, et non tangent sanctuarium, ne moriantur. Ista sunt onera filiorum Caath in tabernaculo conventus. 
Numbers 4 16 Ad curam Eleazari filii Aaron sacerdotis pertinet oleum ad concinnandas lucernas et gratissimum incensum et oblatio, quae semper offertur, et oleum unctionis et quidquid ad cultum habitaculi pertinet omniumque vasorum, quae in sanctuario sunt ”.
Numbers 4 17 Locutusque est Dominus ad Moysen et Aaron dicens: 
Numbers 4 18 “ Nolite perdere populum Caath de medio Levitarum, 
Numbers 4 19 sed hoc facite eis, ut vivant et non moriantur, quando appropinquant ad sancta sanctorum: Aaron et filii eius intrabunt ipsique disponent opera singulorum et divident quid portare quis debeat. 
Numbers 4 20 Non intrabunt ad videndum, nec puncto quidem, sanctuarium; alioquin morientur ”.
Numbers 4 21 Locutusque est Dominus ad Moysen dicens: 
Numbers 4 22 “ Tolle summam etiam filiorum Gerson per domos ac familias et cognationes suas; 
Numbers 4 23 a triginta annis et supra usque ad annos quinquaginta numera omnes, qui ingrediuntur et ministrant in tabernaculo conventus.
Numbers 4 24 Hoc est officium familiarum Gersonitarum, 
Numbers 4 25 ut portent cortinas habitaculi, tabernaculum conventus, operimentum eius et super illud velamen delphini velumque, quod pendet in introitu tabernaculi conventus, 
Numbers 4 26 cortinas atrii et velum in introitu atrii, quod est circa habitaculum et altare, funiculos et vasa ministerii, omnia, quae facta sunt, ut eis laborent. 
Numbers 4 27 Iubente Aaron et filiis eius, portabunt filii Gerson, et scient singuli cui debeant oneri mancipari. 
Numbers 4 28 Hic est cultus familiarum Gersonitarum in tabernaculo conventus; eruntque sub manu Ithamar filii Aaron sacerdotis.
Numbers 4 29 Filios quoque Merari per familias et domos patrum suorum recensebis 
Numbers 4 30 a triginta annis et supra usque ad annos quinquaginta, omnes, qui ingrediuntur ad officium ministerii sui et cultum tabernaculi conventus.
Numbers 4 31 Haec sunt onera eorum: portabunt tabulas habitaculi et vectes eius, columnas ac bases earum, 
Numbers 4 32 columnas quoque atrii per circuitum cum basibus et paxillis et funibus suis; omnia vasa et supellectilem ad numerum accipient sicque portabunt. 
Numbers 4 33 Hoc est officium familiarum Meraritarum et ministerium in tabernaculo conventus; eruntque sub manu Ithamar filii Aaron sacerdotis ”.
Numbers 4 34 Recensuerunt igitur Moyses et Aaron et principes synagogae filios Caath per cognationes et domos patrum suorum 
Numbers 4 35 a triginta annis et supra usque ad annum quinquagesimum, omnes, qui ingrediuntur ad ministerium tabernaculi conventus; 
Numbers 4 36 et inventi sunt duo milia septingenti quinquaginta. 
Numbers 4 37 Hic est numerus familiarum Caath, qui ministrant in tabernaculo conventus: hos numeravit Moyses et Aaron iuxta sermonem Domini per manum Moysi.
Numbers 4 38 Numerati sunt et filii Gerson per cognationes et domos patrum suorum 
Numbers 4 39 a triginta annis et supra usque ad quinquagesimum annum, omnes, qui ingrediuntur, ut ministrent in tabernaculo conventus; 
Numbers 4 40 et inventi sunt secundum familias et domus patrum suorum duo milia sescenti triginta. 
Numbers 4 41 Hic est numerus Gersonitarum, omnes, qui ministrant in tabernaculo conventus, quos numeraverunt Moy ses et Aaron iuxta verbum Domini. 
Numbers 4 42 Numeratae sunt et familiae filiorum Merari per cognationes et domos patrum suorum 
Numbers 4 43 a triginta annis et supra usque ad annum quinquagesimum, omnes, qui ingrediuntur ad explendos ritus tabernaculi conventus; 
Numbers 4 44 et inventi sunt tria milia ducenti. 
Numbers 4 45 Hic est numerus familiarum filiorum Merari, quos recensuerunt Moyses et Aaron iuxta imperium Domini per manum Moysi.
Numbers 4 46 Omnes, qui recensiti sunt de Levitis et quos recenseri fecit ad nomen Moyses et Aaron et principes Israel per cognationes et domos patrum suorum 
Numbers 4 47 a triginta annis et supra usque ad annum quinquagesimum ingredientes ad ministerium tabernaculi et onera portanda in tabernaculo conventus, 
Numbers 4 48 fuerunt simul octo milia quingenti octoginta. 
Numbers 4 49 Iuxta verbum Domini per manum Moysi recensuit eos unumquemque iuxta officium et onera sua, sicut praeceperat ei Dominus.
Numbers 5 1 Locutusque est Dominus ad Moysen dicens: 
Numbers 5 2 “ Praecipe filiis Israel, ut eiciant de castris omnem leprosum et qui semine fluit pollutusque est super mortuo. 
Numbers 5 3 Tam masculum quam feminam eicite de castris, ne contaminent ea, cum habitaverim cum eis ”. 
Numbers 5 4 Feceruntque ita filii Israel et eiecerunt eos extra castra, sicut locutus erat Dominus Moysi. 
Numbers 5 5 Locutusque est Dominus ad Moysen dicens: 
Numbers 5 6 “ Loquere ad filios Israel: Vir sive mulier, cum fecerint ex omnibus peccatis, quae solent hominibus accidere, et fraude transgressi fuerint mandatum Domini, ille homo reus erit; 
Numbers 5 7 et confitebuntur peccatum suum et reddent ipsum caput quintamque partem desuper ei, in quem peccaverint. 
Numbers 5 8 Sin autem non fuerit qui recipiat, dabunt Domino, et erit sacerdotis, praeter arietem, qui offertur pro expiatione, ut sit placabilis hostia.
Numbers 5 9 Omnis quoque praelibatio rerum sacrarum, quas offerunt filii Israel, ad sacerdotem pertinet; 
Numbers 5 10 et, quidquid in sanctuarium offertur a singulis et traditur manibus sacerdotis, ipsius erit ”.
Numbers 5 11 Locutusque est Dominus ad Moysen dicens: 
Numbers 5 12 “ Loquere ad filios Israel et dices ad eos: Vir, cuius uxor erraverit maritumque decipiens 
Numbers 5 13 dormierit cum altero viro, et hoc maritus deprehendere non quiverit, sed latet quod impuram se reddiderit et testibus argui non potest, quia non est inventa in stupro, 
Numbers 5 14 si spiritus zelotypiae concitaverit virum contra uxorem suam, quae vel polluta est vel falsa suspicione appetitur, 
Numbers 5 15 adducet eam ad sacerdotem et offeret oblationem pro illa decimam partem ephi farinae hordeaceae. Non fundet super eam oleum nec imponet tus, quia sacrificium zelotypiae est et oblatio investigans adulterium.
Numbers 5 16 Afferet igitur eam sacerdos et statuet coram Domino; 
Numbers 5 17 assumetque aquam sanctam in vase fictili et pauxillum terrae de pavimento habitaculi mittet in eam. 
Numbers 5 18 Cumque posuerit sacerdos mulierem in conspectu Domini, discooperiet caput eius et ponet super manus illius sacrificium recordationis, oblationem zelotypiae; ipse autem tenebit aquas amarissimas, in quibus cum exsecratione maledicta congessit. 
Numbers 5 19 Adiurabitque eam et dicet: "Si non dormivit vir alienus tecum, et si non declinasti a viro tuo et non polluta es, deserto mariti toro, non te nocebunt aquae istae amarissimae, in quas maledicta congessi. 
Numbers 5 20 Sin autem declinasti a viro tuo atque polluta es et concubuisti cum altero viro", 
Numbers 5 21 adiurabit eam sacerdos iuramento maledictionis: "Det te Dominus in maledictionem, iuramentum in medio populi tui; putrescere faciat femur tuum, et tumens uterus tuus disrumpatur; 
Numbers 5 22 ingrediantur aquae maledictae in ventrem tuum, et utero tumescente putrescat femur!". Et respondebit mulier: "Amen, amen".
Numbers 5 23 Scribetque sacerdos in libello ista maledicta et delebit ea aquis amarissimis 
Numbers 5 24 et dabit ei bibere aquas amaras, in quas maledicta congessit, et ingredientur in eam aquae maledictionis, quae amarae fient; 
Numbers 5 25 tollet sacerdos de manu eius sacrificium zelotypiae et agitabit illud coram Domino imponetque illud super altare; 
Numbers 5 26 pugillum sacrificii tollat de eo, quod offertur in memoriale, et incendat super altare; et deinde potum det mulieri aquas amarissimas. 
Numbers 5 27 Quas cum biberit, si polluta est et, contempto viro, adulterii rea, pertransibunt eam aquae maledictionis et, inflato ventre, computrescet femur; eritque mulier in maledictionem omni populo eius. 
Numbers 5 28 Quod si polluta non fuerit sed munda, erit innoxia et faciet liberos ”.
Numbers 5 29 Ista est lex zelotypiae, si declinaverit mulier a viro suo et si polluta fuerit, 
Numbers 5 30 maritusque zelotypiae spiritu concitatus adduxerit eam in conspectu Domini, et fecerit ei sacerdos iuxta omnia, quae scripta sunt; 
Numbers 5 31 maritus absque culpa erit, et illa recipiet iniquitatem suam.
Numbers 6 1 Locutusque est Dominus ad Moysen dicens: 
Numbers 6 2 “ Loquere ad filios Israel et dices ad eos: Vir sive mulier cum fecerint votum, ut sanctificentur et se voluerint Domino consecrare, 
Numbers 6 3 a vino et omni quod inebriare potest abstinebunt; acetum ex vino et ex qualibet alia potione et, quidquid de uva exprimitur, non bibent; uvas recentes siccasque non comedent 
Numbers 6 4 cunctis diebus, quibus ex voto Domino consecrantur: quidquid ex vinea esse potest ab uva acerba usque ad pellicula non comedent. 
Numbers 6 5 Omni tempore separationis suae novacula non transibit per caput eius usque ad completum tempus, quo Domino consecratur; sanctus erit crescente caesarie capitis eius. 
Numbers 6 6 Omni tempore consecrationis suae ad mortuum non ingredietur; 
Numbers 6 7 nec super patris quidem et matris et fratris sororisque funere contaminabitur, quia consecratio Dei sui super caput eius est. 
Numbers 6 8 Omnibus diebus separationis suae sanctus erit Domino.
Numbers 6 9 Sin autem mortuus fuerit subito quispiam coram eo, polluetur caput consecrationis eius; quod radet ilico in eadem die purgationis suae, id est die septima. 
Numbers 6 10 In octava autem die offeret duos turtures vel duos pullos columbae sacerdoti in introitu tabernaculi conventus, 
Numbers 6 11 facietque sacerdos unum pro peccato et alterum in holocaustum et expiabit pro eo, quia peccavit super mortuo, sanctificabitque caput eius in die illo 
Numbers 6 12 et consecrabit Domino dies separationis suae offerens agnum anniculum pro delicto; ita tamen, ut dies priores irriti fiant, quoniam polluta est consecratio eius.
Numbers 6 13 Ista est lex consecrationis, cum dies, quos ex voto decreverat, complebuntur: adducent eum ad ostium tabernaculi conventus, 
Numbers 6 14 et offeret oblationem suam Domino agnum anniculum immaculatum in holocaustum et ovem anniculam immaculatam pro peccato et arietem immaculatum hostiam pacificam, 
Numbers 6 15 canistrum quoque panum azymorum, qui permixti sint oleo, et lagana absque fermento uncta oleo ac oblationem et libamina singulorum. 
Numbers 6 16 Quae offeret sacerdos coram Domino et faciet tam pro peccato quam in holocaustum; 
Numbers 6 17 arietem vero immolabit hostiam pacificam Domino offerens simul canistrum azymorum; facietque oblationem eius et libamenta. 
Numbers 6 18 Tunc radet nazaraeus ante ostium tabernaculi conventus caesariem consecrationis suae tolletque capillos suos et ponet super ignem, qui est suppositus sacrificio pacificorum, 
Numbers 6 19 et sumet sacerdos armum coctum arietis tortamque absque fermento unam de canistro et laganum azymum unum et tradet in manus nazaraei, postquam rasum fuerit caput eius; 
Numbers 6 20 et agitabit in conspectu Domini, et sanctificata sacerdotis erunt sicut pectusculum, quod agitari, et femur, quod praelevari iussum est. Post haec potest bibere nazaraeus vinum ”.
Numbers 6 21 Ista est lex nazaraei, cum voverit oblationem suam Domino tempore consecrationis suae, exceptis his, quae invenerit manus eius. Iuxta quod devoverat, ita faciet secundum legem consecrationis suae.
Numbers 6 22 Locutusque est Dominus ad Moysen dicens: 
Numbers 6 23 “ Loquere Aaron et filiis eius: Sic benedicetis filiis Israel et dicetis eis:
Numbers 6 24 "Benedicat tibi Dominus et custodiat te!
Numbers 6 25 Illuminet Dominus faciem suam super te et misereatur tui!
Numbers 6 26 Convertat Dominus vultum suum ad te et det tibi pacem!".
Numbers 6 27 Invocabuntque nomen meum super filios Israel, et ego benedicam eis ”.
Numbers 7 1 Factum est autem in die, qua complevit Moyses habitaculum et erexit illud unxitque et sanctificavit cum omnibus vasis suis, altare similiter et omnia vasa eius, 
Numbers 7 2 obtulerunt principes Israel et capita familiarum, qui erant per singulas tribus praefecti eorum, qui numerati fuerant, 
Numbers 7 3 munera coram Domino sex plaustra tecta cum duodecim bobus. Unum plaustrum obtulere duo duces et unum bovem singuli; obtuleruntque ea in conspectu habitaculi. 
Numbers 7 4 Ait autem Dominus ad Moysen: 
Numbers 7 5 “ Suscipe ab eis, ut serviant in ministerio tabernaculi conventus, et trades ea Levitis iuxta ordinem ministerii sui ”. 
Numbers 7 6 Itaque cum suscepisset Moyses plaustra et boves, tradidit eos Levitis. 
Numbers 7 7 Duo plaustra et quattuor boves dedit filiis Gerson, iuxta id quod habebant necessarium. 
Numbers 7 8 Quattuor alia plaustra et octo boves dedit filiis Merari, secundum offficia sua sub manu Ithamar filii Aaron sacerdotis. 
Numbers 7 9 Filiis autem Caath non dedit plaustra et boves, quia in sanctuario serviunt et onera propriis portant umeris.
Numbers 7 10 Igitur obtulerunt duces in dedicationem altaris die, qua unctum est, oblationem suam ante altare. 
Numbers 7 11 Dixitque Dominus ad Moysen: “ Singuli duces per singulos dies offerant munera in dedicationem altaris ”.
Numbers 7 12 Primo die obtulit oblationem suam Naasson filius Aminadab de tribu Iudae. 
Numbers 7 13 Fueruntque in ea scutula argentea pondo centum triginta siclorum, phiala argentea habens septuaginta siclos iuxta pondus sanctuarii, utraque plena simila conspersa oleo in sacrificium, 
Numbers 7 14 acetabulum ex decem siclis aureis plenum incenso, 
Numbers 7 15 bos de armento et aries et agnus anniculus in holocaustum 
Numbers 7 16 hircusque pro peccato; 
Numbers 7 17 et in sacrificio pacificorum boves duo, arietes quinque, hirci quinque, agni anniculi quinque: haec est oblatio Naasson filii Aminadab.
Numbers 7 18 Secundo die obtulit Nathanael filius Suar dux de tribu Issachar 
Numbers 7 19 scutulam argenteam appendentem centum triginta siclos, phialam argenteam habentem septuaginta siclos iuxta pondus sanctuarii, utramque plenam simila conspersa oleo in sacrificium, 
Numbers 7 20 acetabulum aureum habens decem siclos plenum incenso, 
Numbers 7 21 bovem de armento et arietem et agnum anniculum in holocaustum 
Numbers 7 22 hircumque pro peccato; 
Numbers 7 23 et in sacrificio pacificorum boves duos, arietes quinque, hircos quinque, agnos anniculos quinque: haec fuit oblatio Nathanael filii Suar.
Numbers 7 24 Tertio die princeps filiorum Zabulon Eliab filius Helon 
Numbers 7 25 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 26 acetabulum aureum appendens decem siclos plenum incenso, 
Numbers 7 27 bovem de armento et arietem et agnum anniculum in holocaustum 
Numbers 7 28 hircumque pro peccato; 
Numbers 7 29 et in sacrificio pacificorum boves duos, arietes quinque, hircos quinque, agnos anniculos quinque: haec est oblatio Eliab filii Helon.
Numbers 7 30 Die quarto princeps filiorum Ruben Elisur filius Sedeur 
Numbers 7 31 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 32 acetabulum aureum appendens decem siclos plenum incenso, 
Numbers 7 33 bovem de armento et arietem et agnum anniculum in holocaustum 
Numbers 7 34 hircumque pro peccato; 
Numbers 7 35 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Elisur filii Sedeur.
Numbers 7 36 Die quinto princeps filiorum Simeon Salamiel filius Surisaddai 
Numbers 7 37 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 38 acetabulum aureum appendens decem siclos plenum incenso, 
Numbers 7 39 bovem de armento et arietem et agnum anniculum in holocaustum, 
Numbers 7 40 hircumque pro peccato; 
Numbers 7 41 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Salamiel filii Surisaddai.
Numbers 7 42 Die sexto princeps filiorum Gad Eliasaph filius Deuel 
Numbers 7 43 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 44 acetabulum aureum appendens decem siclos plenum incenso, 
Numbers 7 45 bovem de armento et arietem et agnum anniculum in holocaustum, 
Numbers 7 46 hircumque pro peccato; 
Numbers 7 47 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Eliasaph filii Deuel.
Numbers 7 48 Die septimo princeps filiorum Ephraim Elisama filius Ammiud 
Numbers 7 49 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 50 acetabulum aureum appendens decem siclos plenum incenso, 
Numbers 7 51 bovem de armento et arietem et agnum anniculum in holocaustum, 
Numbers 7 52 hircumque pro peccato; 
Numbers 7 53 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Elisama filii Ammiud.
Numbers 7 54 Die octavo princeps filiorum Manasse Gamaliel filius Phadassur 
Numbers 7 55 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 56 acetabulum aureum appendens decem siclos plenum incenso, 
Numbers 7 57 bovem de armento et arietem et agnum anniculum in holocaustum 
Numbers 7 58 hircumque pro peccato; 
Numbers 7 59 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Gamaliel filii Phadassur.
Numbers 7 60 Die nono princeps filiorum Beniamin Abidan filius Gedeonis 
Numbers 7 61 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 62 et acetabulum aureum appendens decem siclos plenum incenso, 
Numbers 7 63 bovem de armento et arietem et agnum anniculum in holocaustum 
Numbers 7 64 hircumque pro peccato; 
Numbers 7 65 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Abidan filii Gedeonis.
Numbers 7 66 Die decimo princeps filiorum Dan Ahiezer filius Ammisaddai 
Numbers 7 67 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 68 acetabulum aureum appendens decem siclos plenum incenso, 
Numbers 7 69 bovem de armento et arietem et agnum anniculum in holocaustum 
Numbers 7 70 hircumque pro peccato; 
Numbers 7 71 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Ahiezer filii Ammisaddai.
Numbers 7 72 Die undecimo princeps filiorum Aser Phegiel filius Ochran 
Numbers 7 73 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila conspersa oleo in sacrificium, 
Numbers 7 74 acetabulum aureum appendens decem siclos plenum incenso, 
Numbers 7 75 bovem de armento et arietem et agnum anniculum in holocaustum 
Numbers 7 76 hircumque pro peccato; 
Numbers 7 77 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Phegiel filii Ochran.
Numbers 7 78 Die duodecimo princeps filiorum Nephthali Ahira filius Enan 
Numbers 7 79 obtulit scutulam argenteam appendentem centum triginta siclos, phialam argenteam habentem septuaginta siclos ad pondus sanctuarii, utramque plenam simila oleo conspersa in sacrificium, 
Numbers 7 80 acetabulum aureum appendens decem siclos plenum incenso, 
Numbers 7 81 bovem de armento et arietem et agnum anniculum in holocaustum 
Numbers 7 82 hircumque pro peccato; 
Numbers 7 83 et in hostias pacificorum boves duos, arietes quinque, hircos quinque, agnos anniculos quinque: haec fuit oblatio Ahira filii Enan.
Numbers 7 84 Haec in dedicatione altaris oblata sunt a principibus Israel in die, qua consecratum est: scutulae argenteae duodecim, phialae argenteae duodecim, acetabula duodecim, 
Numbers 7 85 ita ut centum triginta siclos argenti haberet una scutella, et septuaginta siclos haberet una phiala, id est in commune vasorum omnium ex argento sicli duo milia quadringenti pondere sanctuarii; 
Numbers 7 86 acetabula aurea duodecim plena incenso denos siclos appendentia pondere sanctuarii, id est simul auri sicli centum viginti; 
Numbers 7 87 omnes boves de armento in holocaustum duodecim, arietes duodecim, agni anniculi duodecim et libamenta eorum; hirci duodecim pro peccato. 
Numbers 7 88 In hostias pacificorum omnes boves viginti quattuor, arietes sexaginta, hirci sexaginta, agni anniculi sexaginta: haec oblata sunt in dedicatione altaris, quando unctum est.
Numbers 7 89 Cumque ingrederetur Moyses tabernaculum testimonii, ut consuleret oraculum, audiebat vocem loquentis ad se de propitiatorio, quod erat super arcam testimonii inter duos cherubim, unde et loquebatur ei.
Numbers 8 1 Locutusque est Dominus ad Moysen dicens: 
Numbers 8 2 “ Loquere Aa ron et dices ad eum: Cum posueris lucernas, contra eam partem, quam candelabrum respicit, lucere debebunt septem lucernae ”. 
Numbers 8 3 Fecitque sic Aaron et posuit lucernas super candelabrum, ut praeceperat Dominus Moysi. 
Numbers 8 4 Haec autem erat factura candelabri: ex auro ductili, tam medius stipes quam flores eius. Iuxta exemplum, quod ostendit Dominus Moysi, ita operatus est candelabrum.
Numbers 8 5 Et locutus est Dominus ad Moysen dicens: 
Numbers 8 6 “ Tolle Levitas de medio filiorum Israel et purificabis eos 
Numbers 8 7 iuxta hunc ritum. Aspergantur aqua lustrationis et radant omnes pilos carnis suae, lavabunt vestimenta sua et mundabunt se. 
Numbers 8 8 Tollent bovem de armentis et oblationem eius similam oleo conspersam; bovem autem alterum de armento tu accipies pro peccato 
Numbers 8 9 et applicabis Levitas coram tabernaculo conventus, convocata omni multitudine filiorum Israel.
Numbers 8 10 Cumque Levitae fuerint coram Domino, ponent filii Israel manus suas super eos, 
Numbers 8 11 et agitabit Aaron Levitas munus in conspectu Domini a filiis Israel, ut serviant in ministerio eius. 
Numbers 8 12 Levitae quoque ponent manus suas super capita boum, e quibus unum facies pro peccato et alterum in holocaustum Domini, ut expies eos. 
Numbers 8 13 Statuesque Levitas in conspectu Aaron et filiorum eius et agitabis eos Domino 
Numbers 8 14 ac separabis de medio filiorum Israel, ut sint mei; 
Numbers 8 15 et postea ingredientur, ut serviant tabernaculo conventus. Sicque purificabis et agitabis eos, 
Numbers 8 16 quoniam dono donati sunt mihi e medio filiorum Israel; pro primogenitis, quae aperiunt omnem vulvam in Israel, accepi eos. 
Numbers 8 17 Mea sunt enim omnia primogenita filiorum Israel, tam ex hominibus quam ex iumentis. Ex die, quo percussi omne primogenitum in terra Aegypti, sanctificavi eos mihi. 
Numbers 8 18 Et tuli Levitas pro cunctis primogenitis filiorum Israel 
Numbers 8 19 tradidique eos dono Aaron et filiis eius de medio filiorum Israel, ut serviant mihi pro Israel in tabernaculo conventus et expient pro eis, ne sit in populo plaga, si ausi fuerint accedere ad sanctuarium ”.
Numbers 8 20 Feceruntque Moyses et Aaron et omnis congregatio filiorum Israel super Levitis, quae praeceperat Dominus Moysi. 
Numbers 8 21 Purificatique sunt et laverunt vestimenta sua, agitavitque eos Aaron in conspectu Domini et expiavit eos, ut purificati 
Numbers 8 22 ingrederentur ad officia sua in tabernaculo conventus coram Aaron et filiis eius; sicut praeceperat Dominus Moysi de Levitis, ita factum est.
Numbers 8 23 Locutusque est Dominus ad Moysen dicens: 
Numbers 8 24 “ Haec est lex Levitarum: a viginti quinque annis et supra ingredientur, ut ministrent in tabernaculo conventus; 
Numbers 8 25 cumque quinquagesimum annum aetatis impleverint, servire cessabunt 
Numbers 8 26 eruntque ministri fratrum suorum in tabernaculo conventus, ut custodiant, quae sibi fuerint commendata; opera autem ipsa non faciant. Sic dispones Levitis in custodiis suis ”.
Numbers 9 1 Locutus est Dominus ad Moy sen in deserto Sinai anno secun do, postquam egressi sunt de terra Aegypti, mense primo dicens: 
Numbers 9 2 “ Faciant filii Israel Pascha in tempore suo 
Numbers 9 3 quarta decima die mensis huius ad vesperam iuxta omnia praecepta et iustificationes eius ”. 
Numbers 9 4 Praecepitque Moyses filiis Israel, ut facerent Pascha. 
Numbers 9 5 Qui fecerunt tempore suo quarta decima die mensis ad vesperam in deserto Sinai; iuxta omnia, quae mandaverat Dominus Moysi, fecerunt filii Israel.
Numbers 9 6 Ecce autem quidam immundi super animam hominis, qui non poterant facere Pascha in die illo, accedentes ad Moysen et Aaron 
Numbers 9 7 dixerunt ei: “ Immundi sumus super animam hominis; quare fraudamur, ut non valeamus oblationem offerre Domino in tempore suo inter filios Israel? ”. 
Numbers 9 8 Quibus respondit Moyses: “ State, ut consulam quid praecipiat Dominus de vobis ”.
Numbers 9 9 Locutusque est Dominus ad Moysen dicens: 
Numbers 9 10 “ Loquere filiis Israel: Homo, qui fuerit immundus super anima, sive in via procul in gente vestra, faciat Pascha Domino 
Numbers 9 11 in mense secundo quarta decima die mensis ad vesperam; cum azymis et lactucis agrestibus comedent illud, 
Numbers 9 12 non relinquent ex eo quippiam usque mane et os eius non confringent: omnem ritum Pascha observabunt.
Numbers 9 13 Si quis autem et mundus est et in itinere non fuit et tamen non fecit Pascha, exterminabitur anima illa de populis suis, quia sacrificium Domino non obtulit tempore suo: peccatum suum ipse portabit. 
Numbers 9 14 Peregrinus quoque et advena, si fuerint apud vos, facient Pascha Domino iuxta praecepta et iustificationes eius; praeceptum idem erit apud vos tam advenae quam indigenae ”.
Numbers 9 15 Igitur die, qua erectum est habitaculum, operuit nubes habitaculum, tabernaculum testimonii; a vespere autem super habitaculum erat quasi species ignis usque mane. 
Numbers 9 16 Sic fiebat iugiter: per diem operiebat illud nubes, et per noctem quasi species ignis. 
Numbers 9 17 Cumque ablata fuisset nubes, quae tabernaculum protegebat, tunc proficiscebantur filii Israel; et in loco, ubi stetisset nubes, ibi castrametabantur. 
Numbers 9 18 Ad imperium Domini proficiscebantur et ad imperium illius castrametabantur. Cunctis diebus, quibus stabat nubes super habitaculum, manebant in eodem loco. 
Numbers 9 19 Et si evenisset ut multo tempore maneret super illud, erant filii Israel in excubiis Domini et non proficiscebantur; 
Numbers 9 20 si diebus paucis fuisset nubes super habitaculum, ad imperium Domini erigebant tentoria et ad imperium illius deponebant. 
Numbers 9 21 Si fuisset nubes a vespere usque mane et statim diluculo habitaculum reliquisset, proficiscebantur; et si post diem et noctem recessisset, dissipabant tentoria. 
Numbers 9 22 Si vero biduo aut uno mense vel longiore tempore fuisset super habitaculum, manebant filii Israel in eodem loco et non proficiscebantur. Statim autem ut recessisset, movebant castra.
Numbers 9 23 Per verbum Domini figebant tentoria et per verbum illius proficiscebantur; erantque in excubiis Domini iuxta imperium eius per manum Moysi.
Numbers 10 1 Locutusque est Dominus ad Moysen dicens: 
Numbers 10 2 “ Fac tibi duas tubas argenteas ductiles, quibus convocare possis congregationem, quando movenda sunt castra. 
Numbers 10 3 Cumque increpueris tubis, congregabitur ad te omnis turba ad ostium tabernaculi conventus. 
Numbers 10 4 Si semel clangueris, venient ad te principes et capita congregationis Israel; 
Numbers 10 5 si autem prolixior clangor increpuerit, movebunt castra primi, qui sunt ad orientalem plagam; 
Numbers 10 6 in secundo autem sonitu et pari ululatu tubae levabunt tentoria, qui habitant ad meridiem, et iuxta hunc modum reliqui facient, ululantibus tubis in profectionem. 
Numbers 10 7 Quando autem congregandus est populus, simplex tubarum clangor erit, et non ululabunt. 
Numbers 10 8 Filii autem Aaron sacerdotes clangent tubis. Eritque hoc vobis legitimum sempiternum in generationibus vestris. 
Numbers 10 9 Si exieritis ad bellum in terra vestra contra hostes, qui dimicant adversum vos, clangetis ululantibus tubis; et erit recordatio vestri coram Domino Deo vestro, ut eruamini de manibus inimicorum vestrorum. 
Numbers 10 10 Si quando habebitis epulum et dies festos et calendas, canetis tubis super holocaustis vestris et pacificis victimis, ut sint vobis in recordationem Dei vestri. Ego Dominus Deus vester ”.
Numbers 10 11 Anno secundo, mense secundo, vicesima die mensis elevata est nubes de habitaculo testimonii; 
Numbers 10 12 profectique sunt filii Israel per migrationes suas de deserto Sinai, et recubuit nubes in solitudine Pharan.
Numbers 10 13 Moveruntque castra prima vice, iuxta imperium Domini in manu Moysi. 
Numbers 10 14 Elevatum est primum vexillum castrorum filiorum Iudae per turmas suas, quorum princeps erat Naasson filius Aminadab; 
Numbers 10 15 et super turmam tribus filiorum Issachar fuit princeps Nathanael filius Suar; 
Numbers 10 16 et super turmam tribus Zabulon erat princeps Eliab filius Helon.
Numbers 10 17 Depositumque est habitaculum, quod portantes egressi sunt filii Gerson et Merari.
Numbers 10 18 Profectum est vexillum castrorum filiorum Ruben per turmas suas, et super turbam suam princeps erat Elisur filius Sedeur. 
Numbers 10 19 Super turmam autem tribus filiorum Simeon princeps fuit Salamiel filius Surisaddai. 
Numbers 10 20 Porro super turmam tribus filiorum Gad erat princeps Eliasaph filius Deuel.
Numbers 10 21 Profectique sunt et Caathitae portantes sanctuarium. Et erectum est habitaculum, antequam venirent.
Numbers 10 22 Elevatum est vexillum castrorum filiorum Ephraim per turmas suas, in quorum exercitu princeps erat Elisama filius Ammiud. 
Numbers 10 23 Et super turmam tribus filiorum Manasse princeps fuit Gamaliel filius Phadassur; 
Numbers 10 24 et super turmam tribus filiorum Beniamin erat dux Abidan filius Gedeonis.
Numbers 10 25 Novissime elevatum est vexillum castrorum filiorum Dan per turmas suas, in quorum exercitu princeps fuit Ahiezer filius Ammisaddai. 
Numbers 10 26 Et super turmam tribus filiorum Aser erat princeps Phegiel filius Ochran; 
Numbers 10 27 et super turmam tribus filiorum Nephthali princeps fuit Ahira filius Enan.
Numbers 10 28 Hae sunt profectiones filiorum Israel per turmas suas, quando egrediebantur.
Numbers 10 29 Dixitque Moyses Hobab filio Raguel Madianitae cognato suo: “ Proficiscimur ad locum, quem Dominus daturus est nobis; veni nobiscum, ut benefaciamus tibi, quia Dominus bona promisit Israeli ”. 
Numbers 10 30 Cui ille respondit: “ Non vadam tecum, sed revertar in terram meam, in qua natus sum ”. 
Numbers 10 31 Et ille: “ Noli, inquit, nos relinquere; tu enim nosti in quibus locis per desertum castra ponere debeamus, et eris ductor noster. 
Numbers 10 32 Cumque nobiscum veneris, quidquid optimum fuerit ex opibus, quas nobis traditurus est Dominus, dabimus tibi ”.
Numbers 10 33 Profecti sunt ergo de monte Domini viam trium dierum; arcaque foederis Domini praecedebat eos per dies tres providens castrorum locum. 
Numbers 10 34 Nubes quoque Domini super eos erat per diem, cum incederent. 
Numbers 10 35 Cumque elevaretur arca, dicebat Moyses: “ Surge, Domine, et dissipentur inimici tui; et fugiant, qui oderunt te, a facie tua ”. 
Numbers 10 36 Cum autem deponeretur, aiebat: “ Revertere, Domine, ad multitudinem exercitus Israel ”.
Numbers 11 1 Ortum est murmur populi, quasi dolentium pro labore, contra Dominum. Quod cum audisset Dominus, iratus est, et accensus in eos ignis Domini devoravit extremam castrorum partem. 
Numbers 11 2 Cumque clamasset populus ad Moysen, oravit Moyses ad Dominum, et absorptus est ignis. 
Numbers 11 3 Vocaverunt nomen loci illius Tabera, eo quod incensus fuisset contra eos ignis Domini.
Numbers 11 4 Vulgus autem promiscuum, quod erat in medio eius, flagravit desiderio, et sedentes fleverunt pariter filii Israel et dixerunt: “ Quis dabit nobis ad vescendum carnes? 
Numbers 11 5 Recordamur piscium, quos comedebamus in Aegypto gratis; in mentem nobis veniunt cucumeres et pepones porrique et cepae et alia. 
Numbers 11 6 Guttur nostrum aridum est; nihil aliud respiciunt oculi nostri nisi man ”.
Numbers 11 7 Erat autem man quasi semen coriandri aspectus bdellii. 
Numbers 11 8 Circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati. 
Numbers 11 9 Cumque descenderet nocte super castra ros, descendebat pariter et man.
Numbers 11 10 Audivit ergo Moyses flentem populum per familias, singulos per ostia tentorii sui. Iratusque est furor Domini valde; quod Moysi intoleranda res visa est, 
Numbers 11 11 et ait ad Dominum: “ Cur afflixisti servum tuum? Quare non invenio gratiam coram te? Et cur imposuisti pondus universi populi huius super me? 
Numbers 11 12 Numquid ego concepi omnem hunc populum vel genui eum, ut dicas mihi: "Porta eum in sinu tuo, sicut portare solet nutrix infantulum, et defer in terram, pro qua iurasti patribus eorum?". 
Numbers 11 13 Unde mihi carnes, ut dem universo populo isti? Flent contra me dicentes: "Da nobis carnes, ut comedamus!". 
Numbers 11 14 Non possum ego solus sustinere omnem hunc populum, quia nimis gravis est mihi. 
Numbers 11 15 Si hoc modo agis mecum, obsecro ut interficias me, si inveni gratiam in oculis tuis, ne videam amplius mala mea! ”.
Numbers 11 16 Et dixit Dominus ad Moysen: “ Congrega mihi septuaginta viros de senibus Israel, quos tu nosti quod senes populi sint ac magistri, et duces eos ad ostium tabernaculi conventus, stabuntque ibi tecum. 
Numbers 11 17 Et descendam et loquar tibi et auferam de spiritu tuo tradamque eis, ut sustentent tecum onus populi, et non tu solus graveris. 
Numbers 11 18 Populo quoque dices: Sanctificamini, cras comedetis carnes; ego enim audivi vos flere: "Quis dabit nobis escas carnium? Bene nobis erat in Aegypto". Et dabit vobis Dominus carnes, et comedetis 
Numbers 11 19 non uno die nec duobus vel quinque aut decem nec viginti quidem, 
Numbers 11 20 sed usque ad mensem dierum, donec exeat per nares vestras et vertatur in nauseam, eo quod reppuleritis Dominum, qui in medio vestri est, et fleveritis coram eo dicentes: "Quare egressi sumus ex Aegypto?" ”. 
Numbers 11 21 Et ait Moyses: “ Populus, in cuius medio sum, sescenta milia peditum sunt, et tu dicis: "Dabo eis esum carnium mense integro!". 
Numbers 11 22 Numquid ovium et boum multitudo caedetur, ut possit sufficere ad cibum? Vel omnes pisces maris in unum congregabuntur, ut eos satient? ”. 
Numbers 11 23 Cui respondit Dominus: “ Numquid manus Domini abbreviata est? Iam nunc videbis utrum meus sermo opere compleatur an non ”.
Numbers 11 24 Venit igitur Moyses et narravit populo verba Domini congregans septuaginta viros de senibus Israel, quos stare fecit circa tabernaculum. 
Numbers 11 25 Descenditque Dominus per nubem et locutus est ad eum auferens de spiritu, qui erat in Moyse, et dans septuaginta viris senibus. Cumque requievisset in eis spiritus, prophetaverunt nec ultra fecerunt. 
Numbers 11 26 Remanserant autem in castris duo viri, quorum unus vocabatur Eldad et alter Medad, super quos requievit spiritus; nam et ipsi descripti fuerant et non exierant ad tabernaculum. Cumque prophetarent in castris, 
Numbers 11 27 cucurrit puer et nuntiavit Moysi dicens: “ Eldad et Medad prophetant in castris ”. 
Numbers 11 28 Statim Iosue filius Nun minister Moysi et electus eius a iuventute sua ait: “ Domine mi Moyses, prohibe eos! ”. 
Numbers 11 29 At ille: “ Quid, inquit, aemularis pro me? Quis tribuat, ut omnis populus prophetet, et det eis Dominus spiritum suum? ”. 
Numbers 11 30 Reversusque est Moyses et maiores natu Israel in castra.
Numbers 11 31 Ventus autem egrediens a Domino arreptas trans mare coturnices detulit et demisit in castra itinere, quantum uno die confici potest, ex omni parte castrorum per circuitum; volabantque in aere duobus cubitis altitudine super terram. 
Numbers 11 32 Surgens ergo populus toto die illo et nocte ac die altero congregavit coturnicum, qui parum, decem choros; et extenderunt eas per gyrum castrorum. 
Numbers 11 33 Adhuc carnes erant in dentibus eorum, nec defecerat huiuscemodi cibus, et ecce furor Domini concitatus in populum percussit eum plaga magna nimis. 
Numbers 11 34 Vocatusque est ille locus Cibrottaava; ibi enim sepelierunt populum, qui desideraverat.
Numbers 11 35 Egressi autem de Cibrottaava, venerunt in Aseroth et manserunt ibi.
Numbers 12 1 Locutaque est Maria et Aaron contra Moysen propter uxorem eius Aethiopissam 
Numbers 12 2 et dixerunt: “ Num per solum Moysen locutus est Dominus? Nonne et per nos similiter est locutus? ”. Quod cum audisset Dominus 
Numbers 12 3 erat enim Moyses vir humillimus super omnes homines, qui morabantur in terra  
Numbers 12 4 statim locutus est ad eum et ad Aaron et Mariam: “ Egredimini vos tantum tres ad tabernaculum conventus ”. Cumque fuissent egressi, 
Numbers 12 5 descendit Dominus in columna nubis et stetit in introitu tabernaculi vocans Aaron et Mariam. Qui cum issent, 
Numbers 12 6 dixit ad eos: “ Audite sermones meos! Si quis fuerit inter vos propheta Domini, in visione apparebo ei vel per somnium loquar ad illum.
Numbers 12 7 At non talis servus meus Moyses, qui in omni domo mea fidelissimus est!
Numbers 12 8 Ore enim ad os loquor ei, et palam et non per aenigmata et figuras Dominum videt! Quare ergo non timuistis detrahere servo meo Moysi? ”.
Numbers 12 9 Iratusque contra eos abiit, 
Numbers 12 10 nubes quoque recessit, quae erat super tabernaculum; et ecce Maria apparuit candens lepra quasi nix. Cumque respexisset eam Aaron et vidisset perfusam lepra, 
Numbers 12 11 ait ad Moysen: “ Obsecro, domine mi, ne imponas nobis hoc peccatum, quod stulte commisimus, 
Numbers 12 12 ne fiat haec quasi mortua et ut abortivum, quod proicitur de vulva matris suae; ecce iam medium carnis eius devoratum est a lepra ”. 
Numbers 12 13 Clamavitque Moyses ad Dominum dicens: “ Deus, obsecro, sana eam! ”. 
Numbers 12 14 Cui respondit Dominus: “ Si pater eius spuisset in faciem illius, nonne debuerat saltem septem diebus rubore suffundi? Separetur septem diebus extra castra et postea revocabitur ”. 
Numbers 12 15 Exclusa est itaque Maria extra castra septem diebus, et populus non est motus de loco illo, donec revocata est Maria.
Numbers 12 16 Profectusque est populus de Aseroth, fixis tentoriis in deserto Pharan.
Numbers 13 1 Ibi locutus est Dominus ad Moysen dicens: 
Numbers 13 2 “ Mitte vi ros, qui considerent terram Chanaan, quam daturus sum filiis Israel, singulos de singulis tribubus ex principibus ”.
Numbers 13 3 Fecit Moyses quod Dominus imperaverat, de deserto Pharan mittens principes viros, quorum ista sunt nomina: 
Numbers 13 4 de tribu Ruben Sammua filium Zacchur, 
Numbers 13 5 de tribu Simeon Saphat filium Hori, 
Numbers 13 6 de tribu Iudae Chaleb filium Iephonne, 
Numbers 13 7 de tribu Issachar Igal filium Ioseph, 
Numbers 13 8 de tribu Ephraim Osee filium Nun, 
Numbers 13 9 de tribu Beniamin Phalti filium Raphu, 
Numbers 13 10 de tribu Zabulon Geddiel filium Sodi, 
Numbers 13 11 de tribu Ioseph, tribu Manasse, Gaddi filium Susi, 
Numbers 13 12 de tribu Dan Ammiel filium Gemalli, 
Numbers 13 13 de tribu Aser Sthur filium Michael, 
Numbers 13 14 de tribu Nephthali Nahabi filium Vaphsi, 
Numbers 13 15 de tribu Gad Guel filium Machi. 
Numbers 13 16 Haec sunt nomina virorum, quos misit Moyses ad considerandam terram. Vocavitque Osee filium Nun Iosue.
Numbers 13 17 Misit ergo eos Moyses ad considerandam terram Chanaan et dixit ad eos: “ Ascendite per Nageb. Cumque veneritis ad montes, 
Numbers 13 18 considerate terram, qualis sit, et populum, qui habitator est eius, utrum fortis sit an infirmus, si pauci numero an plures; 
Numbers 13 19 ipsa terra bona an mala, urbes quales, absque muris an muratae; 
Numbers 13 20 humus pinguis an sterilis, nemorosa an absque arboribus. Confortamini et afferte nobis de fructibus terrae ”. Erat autem tempus, quando iam praecoquae uvae vesci possunt.
Numbers 13 21 Cumque ascendissent, exploraverunt terram a deserto Sin usque Rohob in introitu Emath. 
Numbers 13 22 Ascenderuntque ad Nageb et venerunt in Hebron, ubi erant Ahiman et Sesai et Tholmai filii Enac. Nam Hebron septem annis ante Tanim urbem Aegypti condita est. 
Numbers 13 23 Pergentesque usque ad Nehelescol absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt, 
Numbers 13 24 qui appellatus est Nehelescol, eo quod botrum portassent inde filii Israel. 
Numbers 13 25 Reversique exploratores terrae post quadraginta dies, omni regione circuita, 
Numbers 13 26 venerunt ad Moysen et Aaron et ad omnem coetum filiorum Israel in desertum Pharan, quod est in Cades. Locutique eis et omni congregationi ostenderunt fructus terrae 
Numbers 13 27 et narraverunt dicentes: “ Venimus in terram, ad quam misisti nos, quae re vera fluit lacte et melle, ut ex his fructibus cognosci potest. 
Numbers 13 28 Sed cultores fortissimos habet et urbes grandes atque muratas. Stirpem Enac vidimus ibi; 
Numbers 13 29 Amalec habitat in Nageb, Hetthaeus et Iebusaeus et Amorraeus in montanis, Chananaeus vero moratur iuxta mare et circa fluenta Iordanis ”.
Numbers 13 30 Inter haec Chaleb compescens murmur populi, qui oriebatur contra Moysen, ait: “ Ascendamus et possideamus terram, quoniam poterimus obtinere eam ”. 
Numbers 13 31 Alii vero, qui fuerant cum eo, dicebant: “ Nequaquam ad hunc populum valemus ascendere, quia fortior nobis est ”. 
Numbers 13 32 Detraxeruntque terrae, quam inspexerant, apud filios Israel dicentes: “ Terra, quam lustravimus, devorat habitatores suos; populus, quem aspeximus, procerae staturae est; 
Numbers 13 33 ibi vidimus gigantes, filios Enac de genere giganteo, quibus comparati quasi locustae videbamur ”.
Numbers 14 1 Igitur vociferans omnis tur ba flevit nocte illa, 
Numbers 14 2 et mur murati sunt contra Moysen et Aaron cuncti filii Israel dicentes: “ Utinam mortui essemus in Aegypto vel in hac vasta solitudine! 
Numbers 14 3 Cur inducit nos Dominus in terram istam, ut cadamus gladio, et uxores ac liberi nostri ducantur captivi? Nonne melius est reverti in Aegyptum? ”. 
Numbers 14 4 Dixeruntque alter ad alterum: “ Constituamus nobis ducem et revertamur in Aegyptum! ”.
Numbers 14 5 Quo audito, Moyses et Aaron ceciderunt proni in terram coram omni congregatione filiorum Israel. 
Numbers 14 6 At vero Iosue filius Nun et Chaleb filius Iephonne, qui et ipsi lustraverant terram, sciderunt vestimenta sua 
Numbers 14 7 et ad omnem congregationem filiorum Israel locuti sunt: “ Terra, quam circuivimus, valde bona est. 
Numbers 14 8 Si propitius fuerit Dominus, inducet nos in eam et tradet humum lacte et melle manantem. 
Numbers 14 9 Nolite rebelles esse contra Dominum neque timeatis populum terrae huius, quia sicut panem ita eos possumus devorare. Recessit ab eis omne praesidium; Dominus nobiscum est, nolite metuere ”.
Numbers 14 10 Cumque clamaret omnis congregatio et lapidibus eos vellet opprimere, apparuit gloria Domini super tabernaculum conventus cunctis filiis Israel, 
Numbers 14 11 et dixit Dominus ad Moysen: “ Usquequo detrahet mihi populus iste? Quousque non credent mihi in omnibus signis, quae feci coram eis? 
Numbers 14 12 Feriam igitur eos pestilentia atque consumam; te autem faciam in gentem magnam et fortiorem quam haec est ”.
Numbers 14 13 Et ait Moyses ad Dominum: ? Audient Aegyptii, de quorum medio eduxisti populum istum in virtute tua, 
Numbers 14 14 et dicent ad habitatores terrae huius, quia audierunt quod tu, Domine, in populo isto sis et facie videaris ad faciem, et nubes tua protegat illos, et in columna nubis praecedas eos per diem et in columna ignis per noctem. 
Numbers 14 15 Et occidisti hunc populum quasi unum hominem, et dicent gentes, quae audierunt auditum tuum: 
Numbers 14 16 "Non poterat Dominus introducere populum in terram, pro qua iuraverat, idcirco occidit eos in solitudine!". 
Numbers 14 17 Magnificetur ergo fortitudo Domini, sicut iurasti dicens: 
Numbers 14 18 "Dominus patiens et multae misericordiae, auferens iniquitatem et scelera nullumque innoxium derelinquens, qui visitas peccata patrum in filios in tertiam et quartam generationem". 
Numbers 14 19 Dimitte obsecro peccatum populi huius secundum magnitudinem misericordiae tuae, sicut propitius fuisti populo huic de Aegypto usque ad locum istum ”.
Numbers 14 20 Dixitque Dominus: “ Dimisi iuxta verbum tuum. 
Numbers 14 21 Vivo ego, et implebit gloria Domini universam terram! 
Numbers 14 22 Attamen omnes homines, qui viderunt maiestatem meam et signa, quae feci in Aegypto et in solitudine, et tentaverunt me iam per decem vices nec oboedierunt voci meae, 
Numbers 14 23 non videbunt terram, pro qua iuravi patribus eorum; nec quisquam ex illis, qui detraxit mihi, intuebitur eam. 
Numbers 14 24 Servum meum Chaleb, qui plenus alio spiritu secutus est me, inducam in terram hanc, quam circuivit, et semen eius possidebit eam. 
Numbers 14 25 Quoniam Amalecites et Chananaeus habitant in vallibus, cras movete castra et revertimini in solitudinem per viam maris Rubri ”.
Numbers 14 26 Locutusque est Dominus ad Moysen et Aaron dicens: 
Numbers 14 27 “ Usquequo congregatio haec pessima murmurat contra me? Querelas filiorum Israel audivi. 
Numbers 14 28 Dic ergo eis: Vivo ego, ait Dominus, sicut locuti estis, audiente me, sic faciam vobis! 
Numbers 14 29 In solitudine hac iacebunt cadavera vestra. Omnes, qui numerati estis a viginti annis et supra et murmurastis contra me, 
Numbers 14 30 non intrabitis terram, super quam levavi manum meam, ut habitare vos facerem, praeter Chaleb filium Iephonne et Iosue filium Nun. 
Numbers 14 31 Parvulos autem vestros, de quibus dixistis quod praedae hostibus forent, introducam, ut videant terram, quae vobis displicuit. 
Numbers 14 32 Vestra cadavera iacebunt in solitudine hac; 
Numbers 14 33 filii vestri erunt pastores in deserto annis quadraginta et portabunt fornicationem vestram, donec consumantur cadavera vestra in deserto. 
Numbers 14 34 Iuxta numerum quadraginta dierum, quibus considerastis terram  annus pro die imputabitur  quadraginta annis portabitis iniquitates vestras et scietis ultionem meam. 
Numbers 14 35 Ego Dominus locutus sum, ita faciam omni congregationi huic pessimae, quae consurrexit adversum me: in solitudine hac deficiet et morietur ”.
Numbers 14 36 Igitur omnes viri, quos miserat Moyses ad contemplandam terram et qui reversi murmurare fecerant contra eum omnem congregationem detrahentes terrae quod esset mala, 
Numbers 14 37 mortui sunt atque percussi in conspectu Domini. 
Numbers 14 38 Iosue autem filius Nun et Chaleb filius Iephonne vixerunt ex omnibus, qui perrexerant ad considerandam terram.
Numbers 14 39 Locutusque est Moyses universa verba haec ad omnes filios Israel, et luxit populus nimis. 
Numbers 14 40 Et ecce mane primo surgentes ascenderunt verticem montis atque dixerunt: “ Parati sumus ascendere ad locum, de quo Dominus locutus est, quia peccavimus ”. 
Numbers 14 41 Quibus Moyses: “ Cur, inquit, transgredimini verbum Domini, quod vobis non cedet in prosperum? 
Numbers 14 42 Nolite ascendere, non enim est Dominus vobiscum, ne corruatis coram inimicis vestris! 
Numbers 14 43 Amalecites et Chananaeus ante vos sunt, quorum gladio corruetis, eo quod nolueritis acquiescere Domino, nec erit Dominus vobiscum ”. 
Numbers 14 44 At illi contenebrati ascenderunt in verticem montis; arca autem foederis Domini et Moyses non recesserunt de castris. 
Numbers 14 45 Descenditque Amalecites et Chananaeus, qui habitabat in monte, et percutiens eos atque concidens persecutus est eos usque Horma.
Numbers 15 1 Locutus est Dominus ad Moysen dicens: 
Numbers 15 2 “ Loquere ad filios Israel et dices ad eos: Cum ingressi fueritis terram habitationis vestrae, quam ego dabo vobis, 
Numbers 15 3 et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bobus sive de ovibus, 
Numbers 15 4 offeret, quicumque immolaverit victimam, sacrificium similae decimam partem ephi conspersae oleo, quod mensuram habebit quartam partem hin, 
Numbers 15 5 et vinum ad liba fundenda eiusdem mensurae dabit in holocaustum sive in victimam per agnos singulos. 
Numbers 15 6 Per arietes erit sacrificium similae duarum decimarum, quae conspersa sit oleo tertiae partis hin; 
Numbers 15 7 et vinum ad libamentum tertiae partis eiusdem mensurae offeret in odorem suavitatis Domino. 
Numbers 15 8 Quando vero de bobus feceris holocaustum aut hostiam, ut impleas votum vel pacificas victimas, 
Numbers 15 9 dabis per singulos boves similae tres decimas conspersae oleo, quod habeat medium mensurae hin, 
Numbers 15 10 et vinum ad liba fundenda eiusdem mensurae in oblationem suavissimi odoris Domino. 
Numbers 15 11 Sic facies per singulos boves et arietes et agnos et capras. 
Numbers 15 12 Secundum numerum victimarum quas offeretis, ita facietis singulis secundum numerum earum.
Numbers 15 13 Omnis indigena eodem ritu offeret sacrificium ignis in odorem suavitatis Domino.
Numbers 15 14 Et omnis peregrinus, qui habitat vobiscum vel qui commoratur in medio vestri in omnibus generationibus vestris, offeret sacrificium ignis in odorem suavitatis Domino eodem modo sicut et vos.
Numbers 15 15 Unum praeceptum erit tam vobis quam advenis pro omnibus generationibus vestris coram Domino.
Numbers 15 16 Una lex erit atque unum iudicium tam vobis quam advenis, qui vobiscum commorantur ”.
Numbers 15 17 Locutus est Dominus ad Moysen dicens: 
Numbers 15 18 “ Loquere filiis Israel et dices ad eos: Cum veneritis in terram, quam dabo vobis, 
Numbers 15 19 et comederitis de panibus regionis illius, separabitis donaria Domino 
Numbers 15 20 de pulmento placentam. Sicut de areis donaria separatis, 
Numbers 15 21 ita et de pulmentis dabitis ea Domino.
Numbers 15 22 Quod si per ignorantiam praeterieritis quidquam horum, quae locutus est Dominus ad Moysen 
Numbers 15 23 et mandavit per eum ad vos a die, qua coepit iubere et ultra ad generationes vestras, 
Numbers 15 24 si longe ab oculis congregationis, offeret congregatio vitulum de armento, holocaustum in odorem placabilem Domino et oblationem ac liba eius, ut caeremoniae postulant, hircumque pro peccato. 
Numbers 15 25 Et expiabit sacerdos pro omni congregatione filiorum Israel, et dimittetur eis, quoniam non sponte peccaverunt, nihilominus offerentes sacrificium ignis Domino pro se et pro peccato atque errore suo. 
Numbers 15 26 Et dimittetur universae plebi filiorum Israel et advenis, qui peregrinantur inter eos, quoniam culpa est omnis populi per ignorantiam.
Numbers 15 27 Quod si anima una nesciens peccaverit, offeret capram anniculam pro peccato suo. 
Numbers 15 28 Et expiabit pro ea sacerdos, quod inscia peccaverit coram Domino; expiabit pro ea, et dimittetur illi. 
Numbers 15 29 Tam indigenis quam advenis una lex erit omnium, qui peccaverint ignorantes.
Numbers 15 30 Anima vero, quae per superbiam aliquid commiserit, sive civis sit ille sive peregrinus, quoniam adversus Dominum rebellis fuit, peribit de populo suo. 
Numbers 15 31 Verbum enim Domini contempsit et praeceptum illius fecit irritum; idcirco delebitur et portabit iniquitatem suam ”.
Numbers 15 32 Factum est autem, cum essent filii Israel in solitudine et invenissent hominem colligentem ligna in die sabbati, 
Numbers 15 33 obtulerunt eum Moysi et Aaron et universae congregationi, 
Numbers 15 34 qui recluserunt eum in carcerem nescientes quid super eo facere deberent. 
Numbers 15 35 Dixitque Dominus ad Moysen: “ Morte moriatur homo iste; obruat eum lapidibus omnis turba extra castra ”. 
Numbers 15 36 Cumque eduxissent eum foras, obruerunt lapidibus; et mortuus est, sicut praeceperat Dominus.
Numbers 15 37 Dixit quoque Dominus ad Moysen: 
Numbers 15 38 “ Loquere filiis Israel et dices ad eos, ut faciant sibi fimbrias per angulos palliorum ponentes in eis vittas hyacinthinas. 
Numbers 15 39 Quas cum videbitis, recordabimini omnium mandatorum Domini eaque facietis nec sequamini cogitationes vestras et oculos per res varias fornicantes, 
Numbers 15 40 sed magis memores omnium praeceptorum meorum faciatis ea sitisque sancti Deo vestro. 
Numbers 15 41 Ego Dominus Deus vester, qui eduxi vos de terra Aegypti, ut essem Deus vester. Ego Dominus Deus vester ”.
Numbers 16 1 Ecce autem Core filius Isaar filii Caath filii Levi et Dathan atque Abiram filii Eliab, Hon quoque filius Pheleth de filiis Ruben 
Numbers 16 2 surrexerunt contra Moysen aliique filiorum Israel ducenti quinquaginta viri proceres synagogae vocati ad concilium, viri famosi. 
Numbers 16 3 Cumque stetissent adversum Moysen et Aaron, dixerunt: “ Sufficiat vobis quia omnis congregatio sanctorum est, et in ipsis est Dominus! Cur elevamini super congregationem Domini? ”.
Numbers 16 4 Quod cum audisset Moyses, cecidit pronus in faciem 
Numbers 16 5 locutusque ad Core et ad omne concilium: “ Mane, inquit, notum faciet Dominus qui ad se pertineant et qui sint sancti, et sanctos applicabit sibi; et, quos elegerit, appropinquare sibi faciet. 
Numbers 16 6 Hoc igitur facite: tollat unusquisque turibulum suum, tu, Core, et omne concilium tuum; 
Numbers 16 7 et hausto cras igne, ponite desuper thymiama coram Domino; et, quemcumque elegerit, ipse erit sanctus. Sufficiat vobis, filii Levi! ”.
Numbers 16 8 Dixitque rursum ad Core: “ Audite, filii Levi. 
Numbers 16 9 Num parum vobis est quod separavit vos Deus Israel ab omni congregatione et iunxit sibi, ut serviretis ei in cultu habitaculi Domini et staretis coram frequentia populi et ministraretis pro ea? 
Numbers 16 10 Idcirco ad se fecit accedere te et omnes fratres tuos filios Levi, ut vobis etiam sacerdotium vindicetis, 
Numbers 16 11 et omne concilium tuum stet contra Dominum? Quid est enim Aaron, ut murmuretis contra eum? ”.
Numbers 16 12 Misit ergo Moyses, ut vocaret Dathan et Abiram filios Eliab, qui responderunt: “ Non venimus! 
Numbers 16 13 Numquid parum est tibi quod eduxisti nos de terra, quae lacte et melle manabat, ut occideres in deserto, nisi et dominatus fueris nostri? 
Numbers 16 14 Revera non induxisti nos in terram, quae fluit rivis lactis et mellis, nec dedisti nobis possessiones agrorum et vinearum! An et oculos illorum hominum vis eruere? Non venimus! ”.
Numbers 16 15 Iratusque Moyses valde ait ad Dominum: “ Ne respicias sacrificia eorum; tu scis quod ne asellum quidem umquam acceperim ab eis nec afflixerim quempiam eorum ”.
Numbers 16 16 Dixitque ad Core: “ Tu et omne concilium tuum state seorsum coram Domino, et Aaron die crastino separatim. 
Numbers 16 17 Tollite singuli turibula vestra et ponite super ea incensum offerentes Domino ducenta quinquaginta turibula; tu et Aaron teneatis unusquisque turibulum suum ”. 
Numbers 16 18 Quod cum fecissent, stantibus Moyse et Aaron, 
Numbers 16 19 et coacervasset Core adversum eos omne concilium ad ostium tabernaculi conventus, apparuit cunctis gloria Dornini.
Numbers 16 20 Locutusque Dominus ad Moysen et Aaron ait: 
Numbers 16 21 “ Separamini de medio congregationis huius, ut eos repente disperdam ”. 
Numbers 16 22 Qui ceciderunt proni in faciem atque dixerunt: “ Deus, Deus spirituum universae carnis; num, uno peccante, contra omnes ira tua desaeviet? ”. 
Numbers 16 23 Et ait Dominus ad Moysen: 
Numbers 16 24 “ Praecipe universo populo, ut separetur ab habitaculis Core et Dathan et Abiram ”.
Numbers 16 25 Surrexitque Moyses et abiit ad Dathan et Abiram et, sequentibus eum senioribus Israel, 
Numbers 16 26 dixit ad turbam: “ Recedite ab habitaculis hominum impiorum et nolite tangere, quae ad eos pertinent, ne involvamini in peccatis eorum ”. 
Numbers 16 27 Cumque recessissent a tentoriis eorum per circuitum, Dathan et Abiram egressi stabant in introitu papilionum suorum cum uxoribus et filiis et parvulis.
Numbers 16 28 Et ait Moyses: “ In hoc scietis quod Dominus miserit me, ut facerem universa, quae cernitis, et non ex proprio ea corde protulerim: 
Numbers 16 29 si consueta hominum morte interierint, et visitaverit eos plaga, qua et ceteri visitari solent, non misit me Dominus. 
Numbers 16 30 Sin autem novam rem fecerit Dominus, ut aperiens terra os suum deglutiat eos et omnia, quae ad illos pertinent, descenderintque viventes in infernum, scietis quod blasphemaverint Dominum ”.
Numbers 16 31 Confestim igitur, ut cessavit loqui, dirupta est terra sub pedibus eorum 
Numbers 16 32 et aperiens os suum devoravit illos cum domibus suis et omnibus hominibus Core et universa substantia eorum; 
Numbers 16 33 descenderuntque vivi in infernum operti humo et perierunt de medio congregationis. 
Numbers 16 34 At vero omnis Israel, qui stabat per gyrum, fugit ad clamorem pereuntium dicens: “ Ne forte et nos terra deglutiat ”. 
Numbers 16 35 Sed et ignis egressus a Domino interfecit ducentos quinquaginta viros, qui offerebant incensum.
Numbers 17 1 Locutusque est Dominus ad Moysen dicens: 
Numbers 17 2 “ Praecipe Eleazaro filio Aaron sacerdoti, ut tollat turibula, quae iacent in incendio, et ignem huc illucque dispergat, quoniam sanctificata sunt 
Numbers 17 3 in mortibus peccatorum; producatque ea in laminas et affigat altari, eo quod attulerunt ea Domino, et sanctificata sunt, ut sint pro signo filiis Israel ”. 
Numbers 17 4 Tulit ergo Eleazar sacerdos turibula aenea, in quibus obtulerant hi, quos incendium devoravit, et produxit ea in laminas affigens altari, 
Numbers 17 5 ut haberent postea filii Israel, quibus commonerentur, ne quis accedat alienigena et, qui non est de semine Aaron, ad offerendum incensum Domino, ne patiatur sicut passus est Core et omnis congregatio eius, loquente Domino ad Moysen.
Numbers 17 6 Murmuravit autem omnis congregatio filiorum Israel sequenti die contra Moysen et Aaron dicens: “ Vos interfecistis populum Domini ”. 
Numbers 17 7 Cumque oriretur seditio contra Moysen et Aaron, converterunt se ad tabernaculum conventus; quod operuit nubes, et apparuit gloria Domini. 
Numbers 17 8 Moyses et Aaron venerunt ante tabernaculum conventus. 
Numbers 17 9 Dixitque Dominus ad Moysen: 
Numbers 17 10 “ Recedite de medio congregationis huius, nam extemplo delebo eos ”. Et ceciderunt in faciem suam. 
Numbers 17 11 Dixit Moyses ad Aaron: “ Tolle turibulum et, hausto igne de altari, mitte incensum desuper pergens cito ad populum, ut expies pro eis; iam enim egressa est ira a Domino, et plaga desaevit ”. 
Numbers 17 12 Quod cum fecisset Aaron et cucurrisset ad mediam congregationem, quam iam vastabat plaga, obtulit thymiama et expiavit pro populo; 
Numbers 17 13 et stetit inter mortuos ac viventes, et plaga cessavit. 
Numbers 17 14 Fuerunt autem, qui percussi sunt, quattuordecim milia hominum et septingenti, absque his, qui perierant in seditione Core. 
Numbers 17 15 Reversusque est Aaron ad Moysen ad ostium tabernaculi conventus, postquam quievit interitus.
Numbers 17 16 Et locutus est Dominus ad Moysen dicens: 
Numbers 17 17 “ Loquere ad filios Israel et accipe ab eis virgas singulas per cognationes suas, a cunctis principibus tribuum virgas duodecim, et uniuscuiusque nomen superscribes virgae suae. 
Numbers 17 18 Nomen autem Aaron scribes in virga Levi, et una virga cunctas seorsum familias continebit. 
Numbers 17 19 Ponesque eas in tabernaculo conventus coram testimonio, ubi conveniam cum vobis. 
Numbers 17 20 Quem ex his elegero, germinabit virga eius; et cohibebo a me querimonias filiorum Israel, quibus contra vos murmurant ”.
Numbers 17 21 Locutusque est Moyses ad filios Israel, et dederunt ei omnes principes virgas per singulas tribus; fueruntque virgae duodecim, et virga Aaron in medio earum. 
Numbers 17 22 Quas cum posuisset Moyses coram Domino in tabernaculo testimonii, 
Numbers 17 23 sequenti die regressus invenit germinasse virgam Aaron in domo Levi; et turgentibus gemmis eruperant flores, qui, foliis dilatatis, in amygdalas deformati sunt. 
Numbers 17 24 Protulit ergo Moyses omnes virgas de conspectu Domini ad cunctos filios Israel; videruntque et receperunt singuli virgas suas.
Numbers 17 25 Dixitque Dominus ad Moysen: “ Refer virgam Aaron coram testimonio, ut servetur ibi in signum rebellium filiorum Israel, et quiescant querelae eorum a me, ne moriantur ”. 
Numbers 17 26 Fecitque Moyses, sicut praeceperat Dominus.
Numbers 17 27 Dixerunt autem filii Israel ad Moysen: “ Ecce consumpti sumus, perimus, omnes perimus! 
Numbers 17 28 Quicumque accedit ad habitaculum Domini, moritur. Num usque ad internecionem cuncti delendi sumus? ”.
Numbers 18 1 Dixitque Dominus ad Aaron: “ Tu et filii tui et domus patris tui tecum portabitis iniquitatem sanctuarii; et tu et filii tui simul sustinebitis peccata sacerdotii vestri. 
Numbers 18 2 Sed et fratres tuos de tribu Levi, tribum patris tui sume tecum, praestoque sint et ministrent tibi; tu autem et filii tui ministrabitis in tabernaculo testimonii. 
Numbers 18 3 Excubabuntque Levitae ad praecepta tua et ad cuncta opera tabernaculi, ita dumtaxat ut ad vasa sanctuarii et ad altare non accedant, ne et illi moriantur, et vos pereatis simul. 
Numbers 18 4 Sint autem tecum et excubent in custodiis tabernaculi conventus et in omni ministerio eius; alienigena non miscebitur vobis. 
Numbers 18 5 Excubate in ministerio sanctuarii et in ministerio altaris, ne oriatur amplius indignatio super filios Israel. 
Numbers 18 6 Ego sumpsi fratres vestros Levitas de medio filiorum Israel et tradidi donum Domino, ut serviant in ministeriis tabernaculi conventus. 
Numbers 18 7 Tu autem et filii tui custodite sacerdotium vestrum et omnia, quae ad cultum altaris pertinent et intra velum sunt, administrabitis. Ministerium do vobis sacerdotium in donum; si quis externus accesserit, occidetur ”.
Numbers 18 8 Locutusque est Dominus ad Aaron: “ Ecce dedi tibi custodiam praelibationum mearum. Omnia, quae sanctificantur a filiis Israel, tradidi tibi et filiis tuis pro officio sacerdotali, legitima sempiterna. 
Numbers 18 9 Haec ergo accipies de sanctis sanctorum, exceptis his, quae comburuntur: omnis oblatio et sacrificium pro peccato atque delicto, quod redditur mihi, sanctum sanctorum tuum erit et filiorum tuorum.
Numbers 18 10 In sanctuario comedes illud; mares tantum edent ex eo, quia consecratum est tibi.
Numbers 18 11 Praelibationem donorum, quae elevando obtulerint filii Israel, tibi dedi et filiis tuis ac filiabus tuis iure perpetuo: qui mundus est in domo tua, vescetur eis. 
Numbers 18 12 Omnem medullam olei et vini ac frumenti quidquid offerunt primitiarum Domino, tibi dedi. 
Numbers 18 13 Universa frugum initia, quas gignit humus et Domino deportantur, cedent in usus tuos: qui mundus est in domo tua, vescetur eis. 
Numbers 18 14 Omne, quod ex voto reddiderint filii Israel, tuum erit. 
Numbers 18 15 Quidquid primum erumpit e vulva cunctae carnis, quod offerunt Domino, sive ex hominibus sive de pecoribus fuerit, tui iuris erit; ita dumtaxat, ut hominis primogenitum et omne animal, quod immundum est, redimi facias. 
Numbers 18 16 Cuius redemptio erit post unum mensem siclis argenti quinque pondere sanctuarii. Siclus viginti obolos habet. 
Numbers 18 17 Primogenitum autem bovis vel ovis vel caprae non facies redimi, quia sanctificata sunt Domino; sanguinem tantum eorum fundes super altare et adipes adolebis in suavissimum odorem Domino. 
Numbers 18 18 Carnes vero eorum in usum tuum cedent, sicut pectusculum elevatum et armus dexter tua erunt. 
Numbers 18 19 Omnes praelibationes sanctas, quas offerunt filii Israel Domino, tibi dedi et filiis ac filiabus tuis iure perpetuo: pactum salis est sempiternum coram Domino tibi ac filiis tuis ”.
Numbers 18 20 Dixitque Dominus ad Aaron: “ In terra eorum nihil possidebitis nec habebitis partem inter eos: Ego pars et hereditas tua in medio filiorum Israel. 
Numbers 18 21 Filiis autem Levi dedi omnes decimas Israelis in possessionem pro ministerio, quo serviunt mihi in tabernaculo conventus, 
Numbers 18 22 ut non accedant ultra filii Israel ad tabernaculum conventus nec committant peccatum mortiferum. 
Numbers 18 23 Solis filiis Levi mihi in tabernaculo conventus servientibus et portantibus peccata populi; legitimum sempiternum erit in generationibus vestris, et in medio filiorum Israel nihil aliud possidebunt. 
Numbers 18 24 Decimas, quas filii Israel in praelibationem elevant Domino, dedi Levitis in possessionem. Propterea dixi eis: In medio filiorum Israel non habebitis possessionem ”.
Numbers 18 25 Locutusque est Dominus ad Moysen dicens: 
Numbers 18 26 “ Praecipe Levitis atque denuntia: Cum acceperitis a filiis Israel decimas, quas dedi vobis, praelibationem earum elevabitis Domino, id est decimam partem decimae, 
Numbers 18 27 ut reputetur vobis in praelibationem tam de areis quam de torcularibus. 
Numbers 18 28 Sic de universis, quorum accipitis primitias a filiis Israel, elevate Domino: date Aaron sacerdoti. 
Numbers 18 29 Omnia, quae offeretis ex decimis, in donaria Domini separabitis: optima et electa erunt.
Numbers 18 30 Dicesque ad eos: Si praeclara et meliora quaeque obtuleritis ex decimis, reputabitur vobis quasi de area et torculari dederitis fructus; 
Numbers 18 31 et comedetis eas in omnibus locis vestris, tam vos quam familiae vestrae, quia pretium est pro ministerio, quo servitis in tabernaculo conventus. 
Numbers 18 32 Et non peccabitis super hoc egregia vobis et pinguia reservantes, ne polluatis oblationes filiorum Israel et moriamini ”.
Numbers 19 1 Locutusque est Dominus ad Moysen et Aaron dicens: 
Numbers 19 2 “ Ista est religio legis, quam constituit Dominus. Praecipe filiis Israel, ut adducant ad te vaccam rufam aetatis integrae, in qua nulla sit macula, nec portaverit iugum. 
Numbers 19 3 Tradetisque eam Eleazaro sacerdoti, quae educta extra castra mactabitur in conspectu eius; 
Numbers 19 4 et tinguens digitum in sanguine eius asperget contra fores tabernaculi conventus septem vicibus, 
Numbers 19 5 combureturque in conspectu eius, tam pelle et carnibus eius quam sanguine et fimo flammae traditis. 
Numbers 19 6 Lignum quoque cedrinum et hyssopum coccumque sacerdos mittet in flammam, quae vaccam vorat. 
Numbers 19 7 Et tunc demum, lotis vestibus et corpore suo, ingredietur in castra commaculatusque erit usque ad vesperum. 
Numbers 19 8 Sed et ille, qui combusserit eam, lavabit vestimenta sua et corpus, et immundus erit usque ad vesperum. 
Numbers 19 9 Colliget autem vir mundus cineres vaccae et effundet eos extra castra in loco purissimo, ut sint congregationi filiorum Israel in custodiam pro aqua aspersionis.
Numbers 19 10 Cumque laverit, qui vaccae portaverat cineres, vestimenta sua, immundus erit usque ad vesperum. Habebunt hoc filii Israel et advenae, qui habitant inter eos, sanctum iure perpetuo.
Numbers 19 11 Qui tetigerit cadaver hominis et propter hoc septem diebus fuerit immundus, 
Numbers 19 12 aspergetur ex hac aqua die tertio et septimo et sic mundabitur. Si die tertio aspersus non fuerit, septimo non erit mundus. 
Numbers 19 13 Omnis, qui tetigerit humanae animae morticinum et aspersus hac commixtione non fuerit, polluet habitaculum Domini et peribit ex Israel, quia aqua expiationis non est aspersus: immundus erit, et manebit spurcitia eius super eum.
Numbers 19 14 Ista est lex hominis, qui moritur in tabernaculo: omnes, qui ingrediuntur tentorium illius, et universa vasa, quae ibi sunt, polluta erunt septem diebus. 
Numbers 19 15 Vas, quod non habuerit operculum nec ligaturam desuper, immundum erit. 
Numbers 19 16 Si quis in agro tetigerit cadaver hominis gladio occisi aut per se mortui sive os illius vel sepulcrum, immundus erit septem diebus. 
Numbers 19 17 Tollentque de cineribus combustionis peccati et mittent aquas vivas super eos in vas; 
Numbers 19 18 in quibus cum homo mundus tinxerit hyssopum, asperget ex eo omne tentorium et cunctam supellectilem et homines, qui ibi fuerint, et super eum, qui tetigerit ossa vel occisum hominem aut per se mortuum aut sepultum. 
Numbers 19 19 Atque hoc modo mundus lustrabit immundum tertio et septimo die; expiatusque die septimo lavabit et se et vestimenta sua et mundus erit ad vesperum. 
Numbers 19 20 Si quis hoc ritu non fuerit expiatus, peribit anima illius de medio ecclesiae, quia sanctuarium Domini polluit et non est aqua lustrationis aspersus; immundus est. 
Numbers 19 21 Erit vobis praeceptum legitimum sempiternum. Ipse quoque, qui aspergit aqua lustrali, lavabit vestimenta sua; omnis, qui tetigerit aquas expiationis, immundus erit usque ad vesperum. 
Numbers 19 22 Quidquid tetigerit immundus, immundum erit, et anima, quae horum quippiam tetigerit, immunda erit usque ad vesperum ”.
Numbers 20 1 Veneruntque filii Israel et omnis congregatio in de sertum Sin mense primo, et mansit populus in Cades. Mortuaque est ibi Maria et sepulta in eodem loco.
Numbers 20 2 Cumque indigeret aqua populus, convenerunt adversum Moysen et Aaron 
Numbers 20 3 et versi in seditionem dixerunt: “ Utinam perissemus inter fratres nostros coram Domino! 
Numbers 20 4 Cur eduxistis ecclesiam Domini in solitudinem, ut et nos et nostra iumenta moriamur? 
Numbers 20 5 Quare nos fecistis ascendere de Aegypto et adduxistis in locum istum pessimum, qui seri non potest, qui nec ficum gignit nec vineas nec malogranata, insuper et aquam non habet ad bibendum? ”.
Numbers 20 6 Venitque Moyses et Aaron, relicta congregatione, ad introitum tabernaculi conventus corrueruntque proni in terram, et apparuit gloria Domini super eos. 
Numbers 20 7 Locutusque est Dominus ad Moysen dicens: 
Numbers 20 8 “ Tolle virgam et congrega populum, tu et Aaron frater tuus; et loquimini ad petram coram eis, et illa dabit aquas. Cumque eduxeris aquam de petra, potabis congregationem et iumenta eius ”.
Numbers 20 9 Tulit igitur Moyses virgam, quae erat in conspectu Domini, sicut praeceperat ei. 
Numbers 20 10 Et congregaverunt Moyses et Aaron populum ante petram, dixitque eis: “ Audite, rebelles; num de petra hac vobis aquam poterimus eicere? ”. 
Numbers 20 11 Cumque elevasset Moyses manum percutiens virga bis silicem, egressae sunt aquae largissimae, ita ut populus biberet et iumenta.
Numbers 20 12 Dixitque Dominus ad Moysen et Aaron: “ Quia non credidistis mihi, ut sanctificaretis me coram filiis Israel, non introducetis hos populos in terram, quam dabo eis ”. 
Numbers 20 13 Hae sunt aquae Meriba, ubi iurgati sunt filii Israel contra Dominum, et sanctificatus est in eis.
Numbers 20 14 Misit nuntios Moyses de Cades ad regem Edom, qui dicerent: “ Haec mandat frater tuus Israel: Nosti omnem laborem, qui apprehendit nos, 
Numbers 20 15 quomodo descenderint patres nostri in Aegyptum, et habitaverimus ibi multo tempore, afflixerintque nos Aegyptii et patres nostros, 
Numbers 20 16 et quomodo clamaverimus ad Dominum, et exaudierit nos miseritque angelum, qui eduxerit nos de Aegypto. Ecce nos in urbe Cades, quae est in extremis finibus tuis, positi 
Numbers 20 17 obsecramus, ut nobis transire liceat per terram tuam: non ibimus per agros nec per vineas, non bibemus aquas de puteis tuis; sed gradiemur via regia, nec ad dexteram nec ad sinistram declinantes, donec transeamus terminos tuos ”. 
Numbers 20 18 Cui respondit Edom: “ Non transibis per me, alioquin armatus occurram tibi ”. 
Numbers 20 19 Dixeruntque filii Israel: “ Per tritam gradiemur viam et, si biberimus aquas tuas ego et pecora mea, dabo, quod iustum est: nulla erit in pretio difficultas; tantum velociter transeamus ”. 
Numbers 20 20 At ille respondit: “ Non transibis! ”. Statimque egressus est obvius cum infinita multitudine et manu forti 
Numbers 20 21 nec voluit acquiescere Israeli, ut concederet transitum per fines suos; quam ob rem divertit ab eo Israel.
Numbers 20 22 Cumque castra movissent de Cades, venerunt in montem Hor, 
Numbers 20 23 ubi locutus est Dominus ad Moysen et Aaron in monte Hor, qui est in finibus terrae Edom: 
Numbers 20 24 “ Congregabitur, inquit, Aaron ad populum suum. Non enim intrabit terram, quam dedi filiis Israel, eo quod rebelles fuistis ori meo ad aquas Meriba. 
Numbers 20 25 Tolle Aaron et Eleazarum filium eius cum eo et duces eos in montem Hor. 
Numbers 20 26 Cumque nudaveris patrem veste sua, indues ea Eleazarum filium eius: Aaron colligetur et morietur ibi ”. 
Numbers 20 27 Fecit Moyses, ut praeceperat Dominus, et ascenderunt in montem Hor coram omni congregatione. 
Numbers 20 28 Cumque Aaron spoliasset vestibus suis, induit eis Eleazarum filium eius. Illo mortuo in montis supercilio, descendit cum Eleazaro. 
Numbers 20 29 Omnis autem congregatio videns occubuisse Aaron flevit super eo triginta diebus tota domus Israel.
Numbers 21 1 Quod cum audisset Chana naeus rex Arad, qui habita bat in Nageb, venisse scilicet Israel per viam Atarim, pugnavit contra illum et duxit ex eo captivos. 
Numbers 21 2 At Israel voto se Domino obligans ait: “ Si tradideris populum istum in manu mea, delebo urbes eius ”. 
Numbers 21 3 Exaudivitque Dominus preces Israel et tradidit Chananaeum, quem ille interfecit, subversis urbibus eius, et vocavit nomen loci illius Horma.
Numbers 21 4 Profecti sunt autem et de monte Hor per viam, quae ducit ad mare Rubrum, ut circumirent terram Edom. Et taedere coepit populum itineris. 
Numbers 21 5 Locutusque contra Deum et Moysen ait: “ Cur eduxisti nos de Aegypto, ut moreremur in solitudine? Deest panis, non sunt aquae; anima nostra iam nauseat super cibo isto levissimo ”.
Numbers 21 6 Quam ob rem misit Dominus in populum ignitos serpentes, qui mordebant populum, et mortuus est populus multus ex Israel. 
Numbers 21 7 Et venerunt ad Moysen atque dixerunt: “ Peccavimus, quia locuti sumus contra Dominum et te; ora, ut tollat a nobis serpentes ”. Oravitque Moyses pro populo. 
Numbers 21 8 Et locutus est Dominus ad eum: “ Fac serpentem ignitum et pone eum pro signo: qui percussus aspexerit eum, vivet ”. 
Numbers 21 9 Fecit ergo Moyses serpentem aeneum et posuit eum pro signo; quem cum percussi aspicerent, sanabantur.
Numbers 21 10 Profectique filii Israel castrametati sunt in Oboth, 
Numbers 21 11 unde egressi fixere tentoria in Ieabarim, in solitudine, quae respicit Moab contra orientalem plagam. 
Numbers 21 12 Et inde moventes venerunt ad torrentem Zared; 
Numbers 21 13 quem relinquentes castrametati sunt ultra Arnon, qui est in deserto, quod prominet de finibus Amorraei. Siquidem Arnon terminus est Moab dividens Moabitas et Amorraeos. 
Numbers 21 14 Unde dicitur in libro bellorum Domini: “ Vaheb in Supha et torrentes Arnon.
Numbers 21 15 Scopuli torrentium inclinati sunt in habitationem Ar et recumbunt in finibus Moabitarum ”.
Numbers 21 16 Ex eo loco in Beer. Hic est puteus, super quo locutus est Dominus ad Moysen: “ Congrega populum, et dabo ei aquam ”. 
Numbers 21 17 Tunc cecinit Israel carmen istud: “ Ascendat puteus. Concinite ei.
Numbers 21 18 Puteus, quem foderunt principes et paraverunt duces populi in sceptris et in baculis suis ”. De solitudine in Matthana; 
Numbers 21 19 de Matthana in Nahaliel; de Nahaliel in Bamoth; 
Numbers 21 20 de Bamoth in vallem, quae est in regione Moab in vertice Phasga, qui respicit contra desertum.
Numbers 21 21 Misit autem Israel nuntios ad Sehon regem Amorraeorum dicens: 
Numbers 21 22 “ Obsecro, ut transire mihi liceat per terram tuam: non declinabimus in agros et vineas, non bibemus aquas ex puteis. Via regia gradiemur, donec transeamus terminos tuos ”. 
Numbers 21 23 Qui concedere noluit, ut transiret Israel per fines suos; quin potius, populo congregato, egressus est obviam in desertum et venit in Iasa pugnavitque contra Israel. 
Numbers 21 24 A quo percussus est in ore gladii, et possessa est terra eius ab Arnon usque Iaboc et filios Ammon; quia forti praesidio tenebantur termini Ammonitarum.
Numbers 21 25 Tulit ergo Israel omnes civitates eius et habitavit in urbibus Amorraei, in Hesebon scilicet et viculis eius. 
Numbers 21 26 Hesebon enim erat urbs Sehon regis Amorraei, qui pugnavit contra primum regem Moab et tulit omnem terram, quae dicionis illius fuerat usque Arnon. 
Numbers 21 27 Idcirco dicitur in proverbio: “ Venite in Hesebon! Aedificetur et construatur civitas Sehon!
Numbers 21 28 Ignis egressus est de Hesebon, flamma de oppido Sehon et devoravit Ar Moabitarum et deglutivit excelsa Arnon.
Numbers 21 29 Vae tibi, Moab; peristi, popule Chamos! Dedit filios eius in fugam et filias in captivitatem regi Amorraeorum Sehon.
Numbers 21 30 Iecimus sagittas in eos, disperiit Hesebon usque Dibon. Vastavimus usque Nophe et usque Medaba ”.
Numbers 21 31 Habitavit itaque Israel in terra Amorraei. 
Numbers 21 32 Misitque Moyses, qui explorarent Iazer, cuius ceperunt viculos et expulerunt Amorraeos, qui erant ibi.
Numbers 21 33 Verteruntque se et ascenderunt per viam Basan, et occurrit eis Og rex Basan cum omni populo suo pugnaturus in Edrai. 
Numbers 21 34 Dixitque Dominus ad Moysen: “ Ne timeas eum, quia in manu tua tradidi illum et omnem populum ac terram eius, faciesque illi, sicut fecisti Sehon regi Amorraeorum habitatori Hesebon ”. 
Numbers 21 35 Percusserunt igitur et hunc cum filiis suis universumque populum eius usque ad internecionem; et possederunt terram illius.
Numbers 22 1 Profectique castrametati sunt filii Israel in campestri bus Moab, ubi trans Iordanem Iericho sita est.
Numbers 22 2 Videns autem Balac filius Sephor omnia, quae fecerat Israel Amorraeo, 
Numbers 22 3 valde metuit Moab populum, quia multus erat. Et cum pertimeret Moab filios Israel, 
Numbers 22 4 dixit ad maiores natu Madian: “ Nunc carpet haec congregatio omnem regionem per circuitum, quomodo solet bos herbas campi carpere ”. Balac filius Sephor erat eo tempore rex in Moab. 
Numbers 22 5 Misit ergo nuntios ad Balaam filium Beor in Phethor, quae est super flumen in terra filiorum Ammau, ut vocarent eum et dicerent: “ Ecce egressus est populus ex Aegypto, qui operuit superficiem terrae sedens contra me. 
Numbers 22 6 Veni igitur et maledic populo huic, quia fortior me est; si quo modo possim percutere et eicere eum de terra mea. Novi enim quod benedictus sit, cui benedixeris, et maledictus, in quem maledicta congesseris ”.
Numbers 22 7 Perrexeruntque seniores Moab et maiores natu Madian habentes divinationis pretium in manibus. Cumque venissent ad Balaam et narrassent ei omnia verba Balac, 
Numbers 22 8 ille respondit: “ Manete hic nocte, et respondebo quidquid mihi dixerit Dominus ”. Manentibus illis apud Balaam, 
Numbers 22 9 venit Deus et ait ad eum: “ Quid sibi volunt homines isti apud te? ”. 
Numbers 22 10 Respondit: “ Balac filius Sephor rex Moabitarum misit ad me 
Numbers 22 11 dicens: "Ecce populus, qui egressus est de Aegypto, operuit superficiem terrae; veni et maledic ei pro me, si quo modo possim pugnans abigere eum". 
Numbers 22 12 Dixitque Deus ad Balaam: “Noli ire cum eis neque maledicas populo, quia benedictus est ”. 
Numbers 22 13 Qui mane consurgens dixit ad principes: “ Ite in terram vestram, quia prohibuit me Dominus venire vobiscum ”. 
Numbers 22 14 Reversi principes dixerunt ad Balac: “ Noluit Balaam venire nobiscum ”.
Numbers 22 15 Rursum ille multo plures et nobiliores, quam ante miserat, misit. 
Numbers 22 16 Qui cum venissent ad Balaam, dixerunt: “ Sic dicit Balac filius Sephor: "Ne cuncteris venire ad me; 
Numbers 22 17 paratus sum honorare te et, quidquid volueris, dabo tibi. Veni et maledic pro me populo isti" ”. 
Numbers 22 18 Respondit Balaam: “ Si dederit mihi Balac plenam domum suam argenti et auri, non potero transgredi verbum Domini Dei mei, ut vel plus vel minus loquar. 
Numbers 22 19 Obsecro, ut hic maneatis etiam hac nocte, et scire queam quid mihi rursum respondeat Dominus ”. 
Numbers 22 20 Venit ergo Deus ad Balaam nocte et ait ei: “ Si vocare te venerunt homines isti, surge et vade cum eis, ita dumtaxat, ut, quod tibi praecepero, facias ”. 
Numbers 22 21 Surrexit Balaam mane et, strata asina sua, profectus est cum eis.
Numbers 22 22 Et iratus est Deus, cum profectus esset; stetitque angelus Domini in via contra Balaam, ut adversaretur ei, qui insidebat asinae et duos pueros habebat secum. 
Numbers 22 23 Cernens asina angelum Domini stantem in via, evaginato gladio in manu sua, avertit se de itinere et ibat per agrum. Quam cum verberaret Balaam et vellet ad semitam reducere, 
Numbers 22 24 stetit angelus Domini in angustiis duarum maceriarum, quibus vineae cingebantur. 
Numbers 22 25 Quem videns asina iunxit se parieti et attrivit sedentis pedem. At ille iterum verberabat eam; 
Numbers 22 26 et angelus Domini iterum transiens ad locum angustum, ubi nec ad dexteram nec ad sinistram poterat deviare, obvius stetit. 
Numbers 22 27 Cumque vidisset asina stantem angelum Domini, concidit sub pedibus sedentis; qui iratus vehementius caedebat fuste latera eius.
Numbers 22 28 Aperuitque Dominus os asinae, et locuta est: “ Quid feci tibi? Cur percutis me ecce iam tertio? ”. 
Numbers 22 29 Respondit Balaam: “ Quia illusisti mihi. Utinam haberem gladium, ut te interficerem! ”. 
Numbers 22 30 Dixit asina: “ Nonne animal tuum sum, cui semper sedere consuevisti usque in praesentem diem? Dic quid simile umquam fecerim tibi ”. At ille ait: “ Numquam ”.
Numbers 22 31 Protinus aperuit Dominus oculos Balaam, et vidit angelum Domini stantem in via, evaginato gladio in manu eius; adoravitque eum pronus in terram. 
Numbers 22 32 Cui angelus Domini: “ Cur, inquit, tertio verberas asinam tuam? Ego veni, ut adversarer tibi, quia perversa est via tua mihique contraria. 
Numbers 22 33 Et videns me asina declinavit ter a me; nisi declinasset, te occidissem et illam vivam reliquissem ”. 
Numbers 22 34 Dixit Balaam: “ Peccavi nesciens quod tu stares contra me in via; et nunc, si displicet tibi, revertar ”. 
Numbers 22 35 Ait angelus Domini: “ Vade cum istis et cave, ne aliud, quam praecepero tibi, loquaris ”. Ivit igitur cum principibus Balac.
Numbers 22 36 Quod cum audisset Balac, venisse scilicet Balaam, egressus est in occursum eius in Irmoab, quod situm est in extremis finibus Arnon; 
Numbers 22 37 dixitque ad Balaam: “ Nonne misi nuntios, ut vocarem te? Cur non statim venisti ad me? An quia honorare te nequeo? ”. 
Numbers 22 38 Cui ille respondit: “ Ecce adsum; numquid loqui potero aliud, nisi quod Deus posuerit in ore meo? ”. 
Numbers 22 39 Perrexerunt ergo simul et venerunt in Cariathusoth. 
Numbers 22 40 Cumque occidisset Balac boves et oves, misit ad Balaam et principes, qui cum eo erant.
Numbers 22 41 Mane autem facto, duxit eum ad excelsa Baal et intuitus est extremam partem populi.
Numbers 23 1 Dixitque Balaam ad Balac: “ Aedifica mihi hic septem aras et para totidem vitulos eiusdemque numeri arietes ”. 
Numbers 23 2 Cumque fecisset iuxta sermonem Balaam, imposuerunt vitulum et arietem super aram. 
Numbers 23 3 Dixitque Balaam ad Balac: “ Sta paulisper iuxta holocaustum tuum, donec vadam, si forte occurrat mihi Dominus; et, quodcumque imperaverit, loquar tibi ”. Cumque abiisset in collem nudum, 
Numbers 23 4 occurrit illi Deus. Locutusque ad eum Balaam: “ Septem, inquit, aras erexi et imposui vitulum et arietem desuper ”. 
Numbers 23 5 Dominus autem posuit verbum in ore eius et ait: “ Revertere ad Balac et haec loqueris ”. 
Numbers 23 6 Reversus invenit stantem Balac iuxta holocaustum suum et omnes principes Moabitarum; 
Numbers 23 7 assumptaque parabola sua, dixit: “ De Aram adduxit me Balac, rex Moabitarum de montibus orientis: "Veni, inquit, et maledic pro me Iacob; propera et detestare Israel!".
Numbers 23 8 Quomodo maledicam, cui non maledixit Deus? Qua ratione detester, quem Dominus non detestatur?
Numbers 23 9 De summis silicibus video eum et de collibus considero illum: populus solus habitabit et inter gentes non reputabitur.
Numbers 23 10 Et quis dinumerare possit pulverem Iacob et quis numeravit arenam Israel? Moriatur anima mea morte iustorum, et fiant novissima mea horum similia ”.
Numbers 23 11 Dixitque Balac ad Balaam: “ Quid est hoc, quod agis? Ut malediceres inimicis meis, vocavi te, et tu e contrario benedicis eis! ”. 
Numbers 23 12 Cui ille respondit: “ Num aliud possum loqui, nisi quod iusserit Dominus? ”. 
Numbers 23 13 Dixit ergo Balac: “ Veni mecum in alterum locum, unde partem Israel videas et totum videre non possis; inde maledicito ei ”. 
Numbers 23 14 Cumque duxisset eum in campum speculatorum super verticem montis Phasga, aedificavit septem aras imposuitque supra vitulum atque arietem. 
Numbers 23 15 Et dixit Balaam ad Balac: “ Sta hic iuxta holocaustum tuum, donec ego obvius pergam ”. 
Numbers 23 16 Cui cum Dominus occurrisset posuissetque verbum in ore eius, ait: “ Revertere ad Balac et haec loqueris ei ”. 
Numbers 23 17 Reversus invenit eum stantem iuxta holocaustum suum et principes Moabitarum cum eo. Ad quem Balac: “ Quid, inquit, locutus est Dominus? ”. 
Numbers 23 18 At ille, assumpta parabola sua, ait: “ Surge, Balac, et ausculta; audi, fili Sephor.
Numbers 23 19 Non est Deus quasi homo, ut mentiatur, nec ut filius hominis, ut mutetur. Numquid dixit et non faciet? Locutus est et non implebit?
Numbers 23 20 Ad benedicendum adductus sum, benedictionem prohibere non valeo. 
Numbers 23 21 Non conspicitur malum in Iacob, nec videtur calamitas in Israel. Dominus Deus eius cum eo est, et clangor regis in illo.
Numbers 23 22 Deus eduxit illum de Aegypto, sicut cornua bubali est ei.
Numbers 23 23 Non est augurium in Iacob, nec divinatio in Israel. Temporibus suis dicetur Iacob et Israeli quid operatus sit Deus.
Numbers 23 24 Ecce populus ut leaena consurget, et quasi leo erigetur; non accubabit, donec devoret praedam et occisorum sanguinem bibat ”.
Numbers 23 25 Dixitque Balac ad Balaam: “ Nec maledicas ei, nec benedicas! ”. 
Numbers 23 26 Et ille ait: “ Nonne dixi tibi quod, quidquid mihi Dominus imperaret, hoc facerem? ”. 
Numbers 23 27 Et ait Balac ad eum: “ Veni, et ducam te ad alîum locum, si forte placeat Deo, ut inde maledicas ei ”. 
Numbers 23 28 Cumque duxisset eum super verticem montis Phegor, qui respicit solitudinem, 
Numbers 23 29 dixit ei Balaam: “ Aedifica mihi hic septem aras et para totidem vitulos eiusdemque numeri arietes ”. 
Numbers 23 30 Fecit Balac, ut Balaam dixerat, imposuitque vitulos et arietes per singulas aras.
Numbers 24 1 Cumque vidisset Balaam quod placeret Domino, ut be nediceret Israeli, nequaquam abiit, ut ante perrexerat, ut augurium quaereret; sed dirigens contra desertum vultum suum 
Numbers 24 2 et elevans oculos vidit Israel commorantem per tribus suas et, irruente in se spiritu Dei, 
Numbers 24 3 assumpta parabola sua, ait: “ Dixit Balaam filius Beor, dixit homo, cuius apertus est oculus,
Numbers 24 4 dixit auditor sermonum Dei, qui visionem Omnipotentis intuitus est, qui cadit, et sic aperiuntur oculi eius.
Numbers 24 5 Quam pulchra tabernacula tua, Iacob, et tentoria tua, Israel!
Numbers 24 6 Ut valles dilatantur, ut horti iuxta fluvios irrigui, ut aloe, quam plantavit Dominus, quasi cedri prope aquas.
Numbers 24 7 Fluet aqua de situlis eius, et semen illius erit in aquis multis. Extolletur super Agag rex eius, et elevabitur regnum illius.
Numbers 24 8 Deus eduxit illum de Aegypto, sicut cornua bubali est ei. Devorabit gentes, hostes suos, ossaque eorum confringet et perforabit sagittis.
Numbers 24 9 Accubans dormit ut leo, et quasi leaena, quis suscitare illum audebit? Qui benedixerit tibi, erit et ipse benedictus; qui maledixerit tibi, maledictus erit! ”.
Numbers 24 10 Iratusque Balac contra Balaam, complosis manibus, ait: “ Ad maledicendum inimicis meis vocavi te, quibus iam tertio benedixisti! 
Numbers 24 11 Revertere nunc ad locum tuum! Decreveram quidem magnifice honorare te, sed Dominus privavit te honore disposito ”. 
Numbers 24 12 Respondit Balaam ad Balac: “ Nonne iam nuntiis tuis, quos misisti ad me, dixi: 
Numbers 24 13 Si dederit mihi Balac plenam domum suam argenti et auri, non potero praeterire sermonem Domini, ut vel boni quid vel mali proferam ex corde meo, sed, quidquid Dominus dixerit, hoc loquar? 
Numbers 24 14 Et nunc, pergens ad populum meum dabo consilium, quid populus hic populo tuo faciat extremo tempore ”. 
Numbers 24 15 Sumpta igitur parabola sua, rursum ait: “ Dixit Balaam filius Beor, dixit homo, cuius apertus est oculus, 
Numbers 24 16 dixit auditor sermonum Dei, qui novit doctrinam Altissimi et visiones Omnipotentis videt, qui cadens apertos habet oculos.
Numbers 24 17 Video eum, sed non modo; intueor illum, sed non prope. Oritur stella ex Iacob, et consurgit virga de Israel; et percutit tempora Moab et verticem omnium filiorum Seth. 
Numbers 24 18 Et erit Idumaea possessio eius, et hereditas eius Seir, inimicus eius; Israel vero fortiter aget.
Numbers 24 19 De Iacob erit, qui dominetur et perdat reliquias civitatis ”.
Numbers 24 20 Cumque vidisset Amalec, assumens parabolam suam ait: “ Principium gentium Amalec, cuius extrema perdentur ”.
Numbers 24 21 Vidit quoque Cinaeum et, assumpta parabola sua, ait: “ Robustum quidem est habitaculum tuum, et in petra positus nidus tuus.
Numbers 24 22 Erit in combustionem Cain, donec Assur capiat te ”.
Numbers 24 23 Assumptaque parabola sua, iterum locutus est: “ Heu! Quis vivet, quando ista faciet Deus?
Numbers 24 24 Venient naves de Cetthim, superabunt Assyrios vastabuntque Heber; et ad extremum etiam ipsi peribunt ”. Surrexitque Balaam et reversus est in locum suum; Balac quoque via, qua venerat, rediit.
Numbers 25 1 Morabatur autem Israel in Settim, et incepit populus fornicari cum filiabus Moab, 
Numbers 25 2 quae vocaverunt populum ad sacrificia deorum suorum. Et illi comederunt et adoraverunt deos earum; 
Numbers 25 3 et adhaesit Israel Baalphegor. Et iratus Dominus 
Numbers 25 4 ait ad Moysen: “ Tolle cunctos principes populi et suspende eos coram Domino contra solem in patibulis, ut avertatur furor meus ab Israel ”. 
Numbers 25 5 Dixitque Moyses ad iudices Israel: “ Occidat unusquisque proximos suos, qui adhaeserunt Baalphegor ”.
Numbers 25 6 Et ecce unus de filiis Israel intravit coram fratribus suis ad Madianitin, vidente Moyse et omni turba filiorum Israel, qui flebant ante fores tabernaculi conventus. 
Numbers 25 7 Quod cum vidisset Phinees filius Eleazari filii Aaron sacerdotis, surrexit de medio congregationis et, arrepta lancea, 
Numbers 25 8 ingressus est post virum Israelitem in cubiculum et perfodit ambos simul, virum scilicet et mulierem, in locis genitalibus; cessavitque plaga a filiis Israel. 
Numbers 25 9 Et occisi sunt viginti quattuor milia hominum.
Numbers 25 10 Dixitque Dominus ad Moysen: 
Numbers 25 11 “ Phinees filius Eleazari filii Aaron sacerdotis avertit iram meam a filiis Israel, quia zelo meo commotus est in medio eorum, ut non ipse delerem filios Israel in zelo meo. 
Numbers 25 12 Idcirco loquere ad eum: Ecce do ei pacem foederis mei, 
Numbers 25 13 et erit tam ipsi quam semini eius pactum sacerdotii sempiternum, quia zelatus est pro Deo suo et expiavit scelus filiorum Israel ”.
Numbers 25 14 Erat autem nomen viri Israelitae, qui occisus est cum Madianitide, Zamri filius Salu dux de cognatione et tribu Simeonis; 
Numbers 25 15 porro mulier Madianitis, quae pariter interfecta est, vocabatur Cozbi filia Sur principis tribus in Madian.
Numbers 25 16 Locutusque est Dominus ad Moysen dicens: 
Numbers 25 17 “ Pugnate contra Madianitas et percutite eos, 
Numbers 25 18 quia ipsi hostiliter egerunt contra vos et decepere insidiis per idolum Phegor et in negotio Cozbi filiae ducis Madian sororis eorum, quae percussa est in die plagae pro sacrilegio Phegor ”.
Numbers 26 1 Post hanc plagam dixit Do minus ad Moysen et Eleaza rum filium Aaron sacerdotem: 
Numbers 26 2 “ Numerate summam totius congregationis filiorum Israel a viginti annis et supra per domos et cognationes suas, cunctos, qui possunt ad bella procedere ”. 
Numbers 26 3 Locuti sunt itaque Moyses et Eleazar sacerdos in campestribus Moab super Iordanem contra Iericho ad eos, qui erant 
Numbers 26 4 a viginti annis et supra, sicut Dominus imperaverat Moysi. Filiorum Israel, qui egressi sunt de terra Aegypti, iste est numerus.
Numbers 26 5 Ruben primogenitus Israel. Huius filius Henoch, a quo familia Henochitarum, et Phallu, a quo familia Phalluitarum, 
Numbers 26 6 et Hesron, a quo familia Hesronitarum, et Charmi, a quo familia Charmitarum. 
Numbers 26 7 Hae sunt familiae de stirpe Ruben, quarum numerus inventus est quadraginta tria milia et septingenti triginta. 
Numbers 26 8 Filius Phallu: Eliab. 
Numbers 26 9 Huius filii: Namuel et Dathan et Abiram. Isti sunt Dathan et Abiram principes populi, qui surrexerunt contra Moysen et Aaron in seditione Core, quando adversus Dominum rebellaverunt, 
Numbers 26 10 et aperiens terra os suum devoravit eos et Core, morientibus plurimis, quando combussit ignis ducentos quinquaginta viros; et facti sunt in signum. 
Numbers 26 11 Core pereunte, filii illius non perierunt.
Numbers 26 12 Filii Simeon per cognationes suas: Namuel, ab hoc familia Namuelitarum; Iamin, ab hoc familia Iaminitarum; Iachin, ab hoc familia Iachinitarum; 
Numbers 26 13 Zara, ab hoc familia Zaraitarum; Saul, ab hoc familia Saulitarum. 
Numbers 26 14 Hae sunt familiae de stirpe Simeon, quarum omnis numerus fuit viginti duo milia ducenti.
Numbers 26 15 Filii Gad per cognationes suas: Sephon, ab hoc familia Sephonitarum; Haggi, ab hoc familia Haggitarum; Suni, ab hoc familia Sunitarum; 
Numbers 26 16 Ozni, ab hoc familia Oznitarum; Heri, ab hoc familia Heritarum; 
Numbers 26 17 Arodi, ab hoc familia Aroditarum; Areli, ab hoc familia Arelitarum. 
Numbers 26 18 Istae sunt familiae Gad, quarum omnis numerus fuit quadraginta milia quingenti.
Numbers 26 19 Filii Iudae Her et Onan, qui ambo mortui sunt in terra Chanaan. 
Numbers 26 20 Fueruntque filii Iudae per cognationes suas: Sela, a quo familia Selanitarum; Phares, a quo familia Pharesitarum; Zara, a quo familia Zaraitarum. 
Numbers 26 21 Porro filii Phares: Esrom, a quo familia Esromitarum; et Hamul, a quo familia Hamulitarum. 
Numbers 26 22 Istae sunt familiae Iudae, quarum omnis numerus fuit septuaginta sex milia quingenti.
Numbers 26 23 Filii Issachar per cognationes suas: Thola, a quo familia Tholaitarum; Phua, a quo familia Phuaitarum; 
Numbers 26 24 Iasub, a quo familia Iasubitarum; Semron, a quo familia Semronitarum. 
Numbers 26 25 Hae sunt cognationes Issachar, quarum numerus fuit sexaginta quattuor milia trecenti.
Numbers 26 26 Filii Zabulon per cognationes suas: Sared, a quo familia Sareditarum; Elon, a quo familia Elonitarum; Iahelel, a quo familia Iahelelitarum. 
Numbers 26 27 Hae sunt cognationes Zabulon, quarum numerus fuit sexaginta milia quingenti.
Numbers 26 28 Filii Ioseph per cognationes suas: Manasse et Ephraim. 
Numbers 26 29 De Manasse ortus est Machir, a quo familia Machiritarum; Machir genuit Galaad, a quo familia Galaaditarum. 
Numbers 26 30 Galaad habuit filios: Iezer, a quo familia Iezeritarum; et Helec, a quo familia Helecitarum; 
Numbers 26 31 et Asriel, a quo familia Asrielitarum; et Sechem, a quo familia Sechemitarum; 
Numbers 26 32 et Semida, a quo familia Semidaitarum; et Hepher, a quo familia Hepheritarum. 
Numbers 26 33 Fuit autem Hepher pater Salphaad, qui filios non habebat sed tantum filias, quarum ista sunt nomina: Maala et Noa et Hegla et Melcha et Thersa. 
Numbers 26 34 Hae sunt familiae Manasse, et numerus earum quinquaginta duo milia septingenti.
Numbers 26 35 Filii autem Ephraim per cognationes suas fuerunt hi: Suthala, a quo familia Suthalaitarum; Becher, a quo familia Becheritarum; Thehen, a quo familia Thehenitarum. 
Numbers 26 36 Porro filius Suthala fuit Heran, a quo familia Heranitarum. 
Numbers 26 37 Hae sunt cognationes filiorum Ephraim, quarum numerus fuit triginta duo milia quingenti. Isti sunt filii Ioseph per familias suas.
Numbers 26 38 Filii Beniamin in cognationibus suis: Bela, a quo familia Belaitarum; Asbel, a quo familia Asbelitarum; Ahiram, a quo familia Ahiramitarum; 
Numbers 26 39 Supham, a quo familia Suphamitarum; Hupham, a quo familia Huphamitarum. 
Numbers 26 40 Filii Bela: Ared et Naaman; de Ared familia Areditarum, de Naaman familia Naamanitarum. 
Numbers 26 41 Hi sunt filii Beniamin per cognationes suas, quorum numerus fuit quadraginta quinque milia sescenti.
Numbers 26 42 Filii Dan per cognationes suas: Suham, a quo familia Suhamitarum. Hae sunt cognationes Dan per familias suas: 
Numbers 26 43 omnes fuere Suhamitae, quorum numerus erat sexaginta quattuor milia quadringenti.
Numbers 26 44 Filii Aser per cognationes suas: Iemna, a quo familia Iemnaitarum; Isui, a quo familia Isuitarum; Beria, a quo familia Beriaitarum. 
Numbers 26 45 Filii Beria: Heber, a quo familia Heberitarum, et Melchiel a quo familia Melchielitarum. 
Numbers 26 46 Nomen autem filiae Aser fuit Sara. 
Numbers 26 47 Hae cognationes filiorum Aser, et numerus eorum quinquaginta tria milia quadringenti.
Numbers 26 48 Filii Nephthali per cognationes suas: Iasiel, a quo familia Iasielitarum; Guni, a quo familia Gunitarum; 
Numbers 26 49 Ieser, a quo familia Ieseritarum; Sellem, a quo familia Sellemitarum. 
Numbers 26 50 Hae sunt cognationes filiorum Nephthali per familias suas, quorum numerus quadraginta quinque milia quadringenti.
Numbers 26 51 Ista est summa filiorum Israel qui recensiti sunt: sescenta milia et mille septingenti triginta.
Numbers 26 52 Locutusque est Dominus ad Moysen dicens: 
Numbers 26 53 “ Istis dividetur terra iuxta numerum vocabulorum in possessiones suas. 
Numbers 26 54 Pluribus maiorem partem dabis et paucioribus minorem: singulis, sicut nunc recensiti sunt, tradetur possessio; 
Numbers 26 55 ita dumtaxat, ut sors terram dividat. Secundum numerum tribuum patrum suorum hereditabunt. 
Numbers 26 56 Quidquid sorte contigerit, hoc vel plures accipiant vel pauciores.
Numbers 26 57 Hic quoque est numerus filiorum Levi per familias suas: Gerson, a quo familia Gersonitarum; Caath, a quo familia Caathitarum; Merari, a quo familia Meraritarum. 
Numbers 26 58 Hae sunt familiae Levi: familia Lobni, familia Hebroni, familia Moholi, familia Musi, familia Core. At vero Caath genuit Amram, 
Numbers 26 59 qui habuit uxorem Iochabed filiam Levi, quae nata est ei in Aegypto. Haec genuit Amram viro suo filios, Aaron et Moysen et Mariam sororem eorum. 
Numbers 26 60 De Aaron orti sunt Nadab et Abiu et Eleazar et Ithamar, 
Numbers 26 61 quorum Nadab et Abiu mortui sunt, cum obtulissent ignem alienum coram Domino.
Numbers 26 62 Fueruntque omnes, qui numerati sunt, viginti tria milia generis masculini ab uno mense et supra; quia non sunt recensiti inter filios Israel, nec eis cum ceteris data possessio est.
Numbers 26 63 Hic est numerus filiorum Israel, qui descripti sunt a Moyse et Eleazaro sacerdote in campestribus Moab supra Iordanem contra Iericho; 
Numbers 26 64 inter quos nullus fuit eorum, qui ante numerati sunt a Moyse et Aaron in deserto Sinai: 
Numbers 26 65 praedixerat enim Dominus quod omnes morerentur in solitudine; nullusque remansit ex eis, nisi Chaleb filius Iephonne et Iosue filius Nun.
Numbers 27 1 Accesserunt autem filiae Sal phaad filii Hepher filii Ga laad filii Machir filii Manasse, e cognationibus Manasse, qui fuit filius Ioseph, quarum sunt nomina: Maala et Noa et Hegla et Melcha et Thersa. 
Numbers 27 2 Steteruntque coram Moyse et Eleazaro sacerdote et principibus et cuncta congregatione ad ostium tabernaculi conventus atque dixerunt: 
Numbers 27 3 “ Pater noster mortuus est in deserto, nec fuit in seditione, quae concitata est contra Dominum sub Core, sed in peccato suo mortuus est; hic non habuit mares filios. 
Numbers 27 4 Cur tollitur nomen illius de familia sua, quia non habuit filium? Date nobis possessionem inter fratres patris nostri ”.
Numbers 27 5 Rettulitque Moyses causam earum ad iudicium Domini, 
Numbers 27 6 qui dixit ad eum: 
Numbers 27 7 “ Iustam rem postulant filiae Salphaad. Da eis possessionem inter fratres patris sui, et ei in hereditatem succedant. 
Numbers 27 8 Ad filios autem Israel loqueris haec: Homo cum mortuus fuerit absque filio, ad filiam eius transibit hereditas; 
Numbers 27 9 si filiam non habuerit, habebit successores fratres suos. 
Numbers 27 10 Quod si et fratres non fuerint, dabitis hereditatem fratribus patris eius. 
Numbers 27 11 Sin autem nec patruos habuerit, dabitur hereditas illi, qui ei proximus est e cognatione sua; possidebitque eam. Eritque hoc filiis Israel sanctum lege perpetua, sicut praecepit Dominus Moysi ”.
Numbers 27 12 Dixit quoque Dominus ad Moysen: “ Ascende in montem istum Abarim et contemplare inde terram, quam daturus sum filiis Israel. 
Numbers 27 13 Cumque videris eam, ibis et tu ad populum tuum, sicut ivit frater tuus Aaron, 
Numbers 27 14 quia offendistis me in deserto Sin in contradictione congregationis, nec sanctificare me voluistis coram ea super aquas ”. Hae sunt aquae Meribathcades deserti Sin.
Numbers 27 15 Cui respondit Moyses: 
Numbers 27 16 “ Provideat Dominus, Deus spirituum omnis carnis, hominem, qui sit super congregationem hanc 
Numbers 27 17 et possit exire et intrare ante eos et educere eos vel introducere, ne sit populus Domini sicut oves absque pastore ”. 
Numbers 27 18 Dixitque Dominus ad eum: “ Tolle Iosue filium Nun, virum in quo est spiritus; et pone manum tuam super eum, 
Numbers 27 19 quem statues coram Eleazaro sacerdote et omni congregatione et dabis ei praecepta, cunctis videntibus, 
Numbers 27 20 et partem gloriae tuae, ut audiat eum omnis synagoga filiorum Israel. 
Numbers 27 21 Stabit coram Eleazaro sacerdote, qui pro eo iudicium Urim consulet Dominum. Ad verbum eius egredietur et ingredietur ipse et omnes filii Israel cum eo, cuncta congregatio ”.
Numbers 27 22 Fecit Moyses, ut praeceperat Dominus. Cumque tulisset Iosue, statuit eum coram Eleazaro sacerdote et omni frequentia populi; 
Numbers 27 23 et, impositis capiti eius manibus, constituit eum, sicut mandaverat Dominus per manum Moysi.
Numbers 28 1 Dixit quoque Dominus ad Moysen: 
Numbers 28 2 “ Praecipe filiis Is rael et dices ad eos: Oblationem meam et panem meum, sacrificium ignis in odorem suavissimum offerte per tempora sua.
Numbers 28 3 Hoc est sacrificium ignis, quod offerre debetis: agnos anniculos immaculatos duos cotidie in holocaustum sempiternum; 
Numbers 28 4 unum offeretis mane et alterum ad vesperam; 
Numbers 28 5 decimam partem ephi similae in oblationem, quae conspersa sit oleo purissimo et habeat quartam partem hin. 
Numbers 28 6 Holocaustum iuge est, quod obtulistis in monte Sinai in odorem suavissimum, sacrificium ignis Domino; 
Numbers 28 7 et libabitis vini quartam partem hin per agnos singulos; in sanctuario effundetis libamen potus inebriantis Domino. 
Numbers 28 8 Alterumque agnum similiter offeretis ad vesperam, iuxta ritum sacrificii matutini: sacrificium ignis in odorem suavissimum Domino.
Numbers 28 9 Die autem sabbati offeretis duos agnos anniculos immaculatos et duas decimas similae oleo conspersae et libamentum eius. 
Numbers 28 10 Est holocaustum sabbati per singula sabbata, praeter holocaustum sempiternum et libamentum eius.
Numbers 28 11 In calendis autem offeretis holocaustum Domino vitulos de armento duos, arietem unum, agnos anniculos septem immaculatos 
Numbers 28 12 et tres decimas similae oleo conspersae in oblatione per singulos vitulos et duas decimas similae oleo conspersae per singulos arietes, 
Numbers 28 13 et decimam unam similae oleo conspersae in oblatione per agnos singulos: holocaustum in odorem suavissimum, sacrificium ignis Domino. 
Numbers 28 14 Libamenta autem eorum ista erunt: media pars hin vini per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt. 
Numbers 28 15 Hircus quoque offeretur Domino pro peccato, praeter holocaustum sempiternum cum libamentis suis.
Numbers 28 16 Mense autem primo, quarta decima die mensis Pascha Domini erit, 
Numbers 28 17 et quinta decima die sollemnitas. Septem diebus vescemini azymis, 
Numbers 28 18 quarum die prima conventus sanctus erit; omne opus servile non facietis in ea. 
Numbers 28 19 Offeretisque sacrificium ignis, holocaustum Domino: vitulos de armento duos, arietem unum, agnos anniculos immaculatos septem; 
Numbers 28 20 et oblationem singulorum ex simila, quae conspersa sit oleo, tres decimas per singulos vitulos et duas decimas per arietem 
Numbers 28 21 et decimam unam per agnos singulos, id est per septem agnos; 
Numbers 28 22 et hircum pro peccato unum, ut expietur pro vobis, 
Numbers 28 23 praeter holocaustum matutinum, quod semper offeretis. 
Numbers 28 24 Ita facietis per singulos dies septem dierum: panem, sacrificium ignis in odorem suavissimum Domino praeter holocaustum iuge et libationem eius. 
Numbers 28 25 Die quoque septimo conventus sanctus erit vobis; omne opus servile non facietis in eo.
Numbers 28 26 Die etiam primitivorum, quando offeretis oblationem novam Domino, in sollemnitate Hebdomadarum, conventus sanctus erit vobis; omne opus servile non facietis in ea. 
Numbers 28 27 Offeretisque holocaustum in odorem suavissimum Domino: vitulos de armento duos, arietem unum et agnos anniculos immaculatos septem, 
Numbers 28 28 atque in oblatione eorum similae oleo conspersae, tres decimas per singulos vitulos, per arietem duas, 
Numbers 28 29 per agnos decimam unam, qui simul sunt agni septem; 
Numbers 28 30 hircum quoque, qui mactatur pro expiatione, 
Numbers 28 31 praeter holocaustum sempiternum et oblationem eius. Immaculata offeretis omnia cum libationibus suis.
Numbers 29 1 Mensis etiam septimi prima die conventus sanctus erit vo bis; omne opus servile non facietis in ea, quia dies clangoris est et tubarum. 
Numbers 29 2 Offeretisque holocaustum in odorem suavissimum Domino: vitulum de armento unum, arietem unum et agnos anniculos immaculatos septem; 
Numbers 29 3 et in oblationibus eorum similae oleo conspersae tres decimas per vitulum, duas decimas per arietem, 
Numbers 29 4 unam decimam per agnum, qui simul sunt agni septem; 
Numbers 29 5 et hircum pro peccato, qui offertur in expiationem vestram, 
Numbers 29 6 praeter holocaustum calendarum cum oblatione et holocaustum sempiternum cum oblatione et libationibus solitis in odorem suavissimum, sacrificium ignis Domino.
Numbers 29 7 Decima quoque die mensis huius septimi erit vobis conventus sanctus, et affligetis animas vestras; omne opus servile non facietis. 
Numbers 29 8 Offeretisque holocaustum Domino in odorem suavissimum: vitulum de armento unum, arietem unum, agnos anniculos immaculatos septem; 
Numbers 29 9 et in oblatione eorum similae oleo conspersae tres decimas per vitulum, duas decimas per arietem, 
Numbers 29 10 decimam unam per agnos singulos, qui sunt simul septem agni; 
Numbers 29 11 et hircum pro peccato, absque his, quae offerri pro delicto solent in expiationem et holocaustum sempiternum cum oblatione et libaminibus eorum.
Numbers 29 12 Quinta decima vero die mensis septimi conventus sanctus erit; omne opus servile non facietis in ea, sed celebrabitis sollemnitatem Domino septem diebus 
Numbers 29 13 offeretisque holocaustum in odorem suavissimum Domino: vitulos de armento tredecim, arietes duos, agnos anniculos immaculatos quattuordecim; 
Numbers 29 14 et in oblatione eorum similae oleo conspersae tres decimas per vitulos singulos, qui sunt simul vituli tredecim, et duas decimas arieti uno, id est simul arietibus duobus, 
Numbers 29 15 et decimam unam agnis singulis, qui sunt simul agni quattuordecim; 
Numbers 29 16 et hircum pro peccato absque holocausto sempiterno et oblatione et libamine eius. 
Numbers 29 17 In die altero offeretis vitulos de armento duodecim, arietes duos, agnos anniculos immaculatos quattuordecim; 
Numbers 29 18 oblationemque et libamina singulorum per vitulos et arietes et agnos iuxta numerum eorum rite celebrabitis, 
Numbers 29 19 et hircum pro peccato absque holocausto sempiterno oblationeque et libamine eorum. 
Numbers 29 20 Die tertio offeretis vitulos undecim, arietes duos, agnos anniculos imma culatos quattuordecim, 
Numbers 29 21 oblationem et libamina singulorum per vitulos et arietes et agnos iuxta numerum eorum rite celebrabitis, 
Numbers 29 22 et hircum pro peccato absque holocausto sempiterno oblationeque et libamine eius. 
Numbers 29 23 Die quarto offeretis vitulos decem, arietes duos, agnos anniculos immaculatos quattuordecim, 
Numbers 29 24 oblationem et libamina singulorum per vitulos et arietes et agnos iuxta numerum eorum rite celebrabitis, 
Numbers 29 25 et hircum pro peccato absque holocausto sempiterno, oblatione eius et libamine. 
Numbers 29 26 Die quinto offeretis vitulos novem, arietes duos, agnos anniculos immaculatos quattuordecim, 
Numbers 29 27 oblationem et libamina singulorum per vitulos et arietes et agnos iuxta numerum eorum rite celebrabitis, 
Numbers 29 28 et hircum pro peccato absque holocausto sempiterno, oblatione eius et libamine. 
Numbers 29 29 Die sexto offeretis vitulos octo, arietes duos, agnos anniculos immaculatos quattuordecim, 
Numbers 29 30 oblationem et libamina singulorum per vitulos et arietes et agnos iuxta numerum eorum rite celebrabitis, 
Numbers 29 31 et hircum pro peccato absque holocausto sempiterno, oblatione eius et libamine. 
Numbers 29 32 Die septimo offeretis vitulos septem et arietes duos, agnos anniculos immaculatos quattuordecim, 
Numbers 29 33 oblationem et libamina singulorum per vitulos et arietes et agnos iuxta numerum eorum rite celebrabitis, 
Numbers 29 34 et hircum pro peccato absque holocausto sempiterno, oblatione eius et libamine. 
Numbers 29 35 Die octavo erit conventus sollemnis, omne opus servile non facietis 
Numbers 29 36 offerentes holocaustum in odorem suavissimum Domino: vitulum unum, arietem unum, agnos anniculos immaculatos septem, 
Numbers 29 37 oblationem et libamina singulorum per vitulum et arietem et agnos iuxta numerum eorum rite celebrabitis, 
Numbers 29 38 et hircum pro peccato absque holocausto sempiterno, oblatione eius et libamine.
Numbers 29 39 Haec offeretis Domino in sollemnitatibus vestris, praeter vota et oblationes spontaneas in holocaustis, in oblationibus, in libaminibus et in hostiis pacificis ”.
Numbers 30 1 Narravitque Moyses filiis Israel omnia, quae ei Dominus imperarat, 
Numbers 30 2 et locutus est ad principes tribuum filiorum Israel: “ Iste est sermo, quem praecepit Dominus:
Numbers 30 3 Si quis virorum votum Domino voverit aut se constrinxerit iuramento, non faciet irritum verbum suum, sed omne, quod promisit, implebit.
Numbers 30 4 Mulier, si quippiam voverit Domino aut se constrinxerit iuramento, quae est in domo patris sui et in aetate adhuc puellari, 
Numbers 30 5 si cognoverit pater votum, quod pollicita est, aut iuramentum, quo ligavit animam suam, et tacuerit, voti rea erit; quidquid pollicita est aut iuravit, opere complebit. 
Numbers 30 6 Sin autem, quo die audierit contradixerit pater, et vota et iuramenta eius irrita erunt; et propitius erit ei Dominus, eo quod contradixerit pater.
Numbers 30 7 Si maritum habuerit et voverit aliquid, aut semel de ore eius verbum egrediens animam eius ligaverit iuramento, 
Numbers 30 8 quo die audierit vir eius et non contradixerit, voti rea erit reddetque, quodcumque promiserat. 
Numbers 30 9 Sin autem, quo die audierit contradixerit, irritas facit pollicitationes eius verbaque, quibus obstrinxerat animam suam; et propitius erit ei Dominus.
Numbers 30 10 Vidua et repudiata, quidquid voverint, reddent.
Numbers 30 11 Uxor in domo viri cum se voto constrinxerit aut iuramento, 
Numbers 30 12 si audierit vir et tacuerit nec contradixerit sponsioni, reddet, quodcumque promiserat. 
Numbers 30 13 Sin autem extemplo contradixerit, non tenebitur promissionis rea, quia maritus contradixit, et Dominus ei propitius erit. 
Numbers 30 14 Si voverit aut iuramento se constrinxerit, ut per ieiunium affligat animam suam, in arbitrio viri erit, ut faciat sive non faciat. 
Numbers 30 15 Quod si audiens vir tacuerit et de die in diem distulerit sententiam, quidquid voverat atque promiserat, reddet, quia, quo die audierat, tacuit. 
Numbers 30 16 Sin autem contradixerit, postquam rescivit, portabit ipse iniquitatem eius ”.
Numbers 30 17 Istae sunt leges, quas constituit Dominus Moysi inter virum et uxorem, inter patrem et filiam, quae in puellari adhuc aetate manet in parentis domo.
Numbers 31 1 Locutusque est Dominus ad Moysen dicens: 
Numbers 31 2 “ Ulciscere filios Israel de Madianitis et sic colligeris ad populum tuum ”. 
Numbers 31 3 Statimque Moyses: “ Armate, inquit, ex vobis viros ad pugnam, qui possint ultionem Domini expetere de Madianitis. 
Numbers 31 4 Mille viri de singulis tribubus eligantur ex Israel, qui mittantur ad bellum ”. 
Numbers 31 5 Dederuntque millenos de singulis tribubus, id est duodecim milia expeditorum ad pugnam, 
Numbers 31 6 quos misit Moyses cum Phinees filio Eleazari sacerdotis. Vasa quoque sancta et tubas ad clangendum tradidit ei.
Numbers 31 7 Cumque pugnassent contra Madianitas, sicut praeceperat Dominus Moysi, omnes mares occiderunt 
Numbers 31 8 et reges eorum Evi et Recem et Sur et Hur et Rebe, quinque principes gentis, Balaam quoque filium Beor interfecerunt gladio; 
Numbers 31 9 ceperuntque mulieres eorum et parvulos. Omniaque pecora et cunctam supellectilem, quidquid habere potuerant, depopulati sunt: 
Numbers 31 10 tam urbes quam viculos et castra flamma consumpsit; 
Numbers 31 11 et tulerunt praedam et universa, quae ceperant, tam ex hominibus quam ex iumentis, 
Numbers 31 12 et adduxerunt captivos, spolia et praedam ad Moysen et Eleazarum sacerdotem et ad omnem congregationem filiorum Israel ad castra in campestribus Moab iuxta Iordanem contra Iericho.
Numbers 31 13 Egressi sunt autem Moyses et Eleazar sacerdos et omnes principes synagogae in occursum eorum extra castra. 
Numbers 31 14 Iratusque Moyses principibus exercitus, tribunis et centurionibus, qui venerant de bello, 
Numbers 31 15 ait: “ Cur omnes feminas reservastis? 
Numbers 31 16 Nonne istae sunt, quae deceperunt filios Israel ad suggestionem Balaam et praevaricari vos fecerunt in Dominum super peccato Phegor, unde et percussus est populus Domini? 
Numbers 31 17 Ergo cunctos interficite parvulos generis masculini et omnes mulieres, quae noverunt viros in coitu, iugulate; 
Numbers 31 18 puellas autem et omnes feminas virgines reservate vobis. 
Numbers 31 19 Et vos manete extra castra septem diebus; qui occiderit hominem vel occisum tetigerit, lustrabitur die tertio et septimo, vos et captivi vestri. 
Numbers 31 20 Et de omni praeda, sive vestimentum fuerit sive aliquid in utensilia praeparatum de caprarum pellibus et pilis et ligno, lustrabitis ”.
Numbers 31 21 Eleazar quoque sacerdos ad viros exercitus, qui pugnaverant, sic locutus est: “ Hoc est praeceptum legis, quod mandavit Dominus Moysi: 
Numbers 31 22 Aurum et argentum et aes et ferrum et stannum et plumbum, 
Numbers 31 23 omne, quod potest transire per flammas, igne purgabitur; quidquid autem ignem non potest sustinere, aqua expiationis sanctificabitur. 
Numbers 31 24 Et lavabitis vestimenta vestra die septimo, et purificati postea castra intrabitis ”.
Numbers 31 25 Dixit quoque Dominus ad Moysen: 
Numbers 31 26 “ Tollite summam eorum, quae capta sunt, ab homine usque ad pecus, tu et Eleazar sacerdos et principes familiarum; 
Numbers 31 27 dividesque ex aequo praedam inter eos, qui pugnaverunt egressique sunt ad bellum, et inter omnem congregationem. 
Numbers 31 28 Et separabis partem Domino ab his, qui pugnaverunt et fuerunt in bello, unam animam de quingentis tam ex hominibus quam ex bobus et asinis et ovibus 
Numbers 31 29 et dabis eam Eleazaro sacerdoti, quia praelibatio Domini sunt. 
Numbers 31 30 Ex media quoque parte filiorum Israel accipies quinquagesimum caput hominum et boum et asinorum et ovium cunctorum animantium et dabis ea Levitis, qui excubant in custodiis habitaculi Domini ”.
Numbers 31 31 Feceruntque Moyses et Eleazar sacerdos, sicut praeceperat Dominus. 
Numbers 31 32 Fuit autem praeda, quae supererat, quam exercitus ceperat, ovium sescenta septuaginta quinque milia, 
Numbers 31 33 boum septuaginta duo milia, 
Numbers 31 34 asinorum sexaginta milia et mille, 
Numbers 31 35 animae hominum sexus feminei, quae non cognoverant viros, triginta duo milia. 
Numbers 31 36 Dataque est media pars his, qui in proelio fuerant, ovium trecenta triginta septem milia quingentae, 
Numbers 31 37 e quibus in partem Domini supputatae sunt oves sescentae septuaginta quinque, 
Numbers 31 38 et de bobus triginta sex milibus, boves septuaginta et duo, 
Numbers 31 39 de asinis triginta milibus quingentis, asini sexaginta unus, 
Numbers 31 40 de animabus hominum sedecim milibus, cesserunt in partem Domini triginta duae animae. 
Numbers 31 41 Tradiditque Moyses tributum praelibationis Domini Eleazaro sacerdoti, sicut fuerat ei imperatum. 
Numbers 31 42 Ex media vero parte filiorum Israel, quam separaverat a parte eorum, qui in proelio fuerant, 
Numbers 31 43 de hac media parte, quae contigerat congregationi, id est de ovibus trecentis triginta septem milibus quingentis 
Numbers 31 44 et de bobus triginta sex milibus 
Numbers 31 45 et de asinis triginta milibus quingentis 
Numbers 31 46 et de hominibus sedecim milibus, 
Numbers 31 47 tulit Moyses quinquagesimum caput et dedit Levitis, qui excubabant in habitaculo Domini, sicut praeceperat Dominus.
Numbers 31 48 Cumque accessissent principes exercitus ad Moysen, tribuni centurionesque, dixerunt: 
Numbers 31 49 “ Nos servi tui recensuimus numerum pugnatorum, quos habuimus sub manu nostra, et ne unus quidem defuit. 
Numbers 31 50 Ob hanc causam offerimus in donariis Domini singuli, quod auri potuimus invenire, periscelidas et armillas, anulos et inaures ac muraenulas, ad placandum pro nobis Dominum ”. 
Numbers 31 51 Susceperuntque Moyses et Eleazar sacerdos aurum in diversis speciebus; 
Numbers 31 52 omne aurum, quod elevaverunt Domino, pondo sedecim milia septingentos quinquaginta siclos, a tribunis et centurionibus. 
Numbers 31 53 Unusquisque enim, quod in praeda rapuerat, suum erat. 
Numbers 31 54 Et susceptum intulerunt in tabernaculum conventus in monumentum filiorum Israel coram Domino.
Numbers 32 1 Filii autem Ruben et Gad habebant pecora multa, et erat illis in iumentis infinita substantia. Cumque vidissent Iazer et Galaad aptas animalibus alendis terras, 
Numbers 32 2 venerunt ad Moysen et ad Eleazarum sacerdotem et principes congregationis atque dixerunt: 
Numbers 32 3 “ Ataroth et Dibon et Iazer et Nemra, Hesebon et Eleale et Sabam et Nabo et Beon, 
Numbers 32 4 terra, quam percussit Dominus in conspectu congregationis Israel, regio uberrima est ad pastum animalium, et nos servi tui habemus iumenta plurima ”. 
Numbers 32 5 Dixeruntque: “ Si invenimus gratiam coram te, detur haec terra famulis tuis in possessionem, nec facias nos transire Iordanem ”.
Numbers 32 6 Quibus respondit Moyses: “ Numquid fratres vestri ibunt ad pugnam, et vos hic sedebitis? 
Numbers 32 7 Cur subvertitis mentes filiorum Israel, ne transire audeant in terram, quam eis daturus est Dominus? 
Numbers 32 8 Nonne ita egerunt patres vestri, quando misi de Cadesbarne ad explorandam terram? 
Numbers 32 9 Cumque venissent usque ad Nehelescol, lustrata omni regione, subverterunt cor filiorum Israel, ut non intrarent terram, quam eis Dominus dedit. 
Numbers 32 10 Qui iratus iuravit dicens: 
Numbers 32 11 "Non videbunt homines isti, qui ascenderunt ex Aegypto, a viginti annis et supra, terram, quam sub iuramento pollicitus sum Abraham, Isaac et Iacob; nam noluerunt sequi me, 
Numbers 32 12 praeter Chaleb filium Iephonne Cenezaeum et Iosue filium Nun: isti secuti sunt Dominum!". 
Numbers 32 13 Iratusque Dominus adversum Israel circumduxit eum per desertum quadraginta annis, donec consumeretur universa generatio, quae fecerat malum in conspectu eius. 
Numbers 32 14 Et ecce, inquit, vos surrexistis pro patribus vestris progenies hominum peccatorum, ut augeretis furorem irae Domini contra Israel. 
Numbers 32 15 Quod si nolueritis sequi eum, in solitudine iterum populum hunc circumducet, et vos causa eritis necis omnium ”.
Numbers 32 16 At illi prope accedentes dixerunt: “ Caulas ovium fabricabimus pro iumentis nostris, parvulis quoque nostris urbes; 
Numbers 32 17 nos autem ipsi armati et accincti pergemus ad proelium ante filios Israel, donec introducamus eos ad loca sua. Parvuli nostri erunt in urbibus muratis propter habitatorum insidias. 
Numbers 32 18 Non revertemur in domos nostras usque dum possideant filii Israel hereditatem suam; 
Numbers 32 19 nec quidquam quaeremus trans Iordanem et ultra, quia iam habemus nostram hereditatem in orientali eius plaga ”.
Numbers 32 20 Quibus Moyses ait: “ Si feceritis quod promittitis, si expediti perrexeritis coram Domino ad pugnam, 
Numbers 32 21 et omnis vir bellator armatus Iordanem transierit, donec expulerit Dominus inimicos suos ante se, 
Numbers 32 22 et subiecta ei omni terra redieritis in terram hanc, tunc eritis inculpabiles apud Dominum et apud Israel et obtinebitis terram hanc in hereditatem coram Domino. 
Numbers 32 23 Sin autem, quod dicitis, non feceritis, nulli dubium est quin peccetis in Dominum; et scitote quoniam peccatum vestrum apprehendet vos. 
Numbers 32 24 Aedificate ergo urbes parvulis vestris et caulas ovibus et, quod polliciti estis, implete ”.
Numbers 32 25 Dixeruntque filii Gad et Ruben ad Moysen: “ Servi tui sumus, faciemus, quod iubet dominus noster: 
Numbers 32 26 parvulos nostros, mulieres, pecora ac iumenta remanebunt ibi in urbibus Galaad; 
Numbers 32 27 famuli autem tui, omnes expediti pergent coram Domino ad bellum, sicut tu, domine, loqueris ”.
Numbers 32 28 Praecepit ergo Moyses Eleazaro sacerdoti et Iosue filio Nun et principibus familiarum per tribus filiorum Israel et dixit ad eos: 
Numbers 32 29 “ Si transierint filii Gad et filii Ruben vobiscum Iordanem omnes armati ad bellum coram Domino, et vobis fuerit terra subiecta, date eis Galaad in possessionem. 
Numbers 32 30 Sin autem noluerint transire armati vobiscum in terram Chanaan, inter vos habitandi accipiant loca ”. 
Numbers 32 31 Responderuntque filii Gad et filii Ruben: “ Sicut locutus est Dominus servis suis, ita faciemus. 
Numbers 32 32 Ipsi armati pergemus coram Domino in terram Chanaan; et possidebimus hereditatem nostram trans Iordanem ”.
Numbers 32 33 Dedit itaque Moyses filiis Gad et Ruben et dimidiae tribui Manasse filii Ioseph regnum Sehon regis Amorraei et regnum Og regis Basan, terram cum urbibus suis et terminis, urbes terrae per circuitum. 
Numbers 32 34 Igitur exstruxerunt filii Gad Dibon et Ataroth et Aroer 
Numbers 32 35 et Atrothsophan et Iazer et Iegbaa 
Numbers 32 36 et Bethnemra et Betharan, urbes munitas, et caulas pecoribus suis. 
Numbers 32 37 Filii vero Ruben aedificaverunt Hesebon et Eleale et Cariathaim 
Numbers 32 38 et Nabo et Baalmeon, versis nominibus, Sabama quoque, imponentes vocabula urbibus, quas exstruxerant. 
Numbers 32 39 Porro filii Machir filii Manasse perrexerunt in Galaad et ceperunt eam, expulso Amorraeo habitatore eius. 
Numbers 32 40 Dedit ergo Moyses terram Galaad Machir filio Manasse, qui habitavit in ea. 
Numbers 32 41 Iair autem filius Manasse abiit et occupavit vicos eius, quos appellavit Havoth Iair (id est villas Iair). 
Numbers 32 42 Nobe quoque perrexit et apprehendit Canath cum viculis suis vocavitque eam ex nomine suo Nobe.
Numbers 33 1 Hae sunt mansiones filiorum Israel, qui egressi sunt de Ae gypto per turmas suas in manu Moysi et Aaron, 
Numbers 33 2 quas descripsit Moyses iuxta castrorum loca, quae Domini iussione mutabant.
Numbers 33 3 Profecti igitur de Ramesse mense primo, quinta decima die mensis primi, altera die Paschae, filii Israel in manu excelsa, videntibus cunctis Aegyptiis 
Numbers 33 4 et sepelientibus primogenitos, quos percusserat Dominus, nam et in diis eorum exercuerat ultionem, 
Numbers 33 5 castrametati sunt in Succoth. 
Numbers 33 6 Et de Succoth venerunt in Etham, quae est in extremis finibus solitudinis. 
Numbers 33 7 Inde egressi venerunt contra Phihahiroth, quae respicit Beelsephon, et castrametati sunt ante Magdolum. 
Numbers 33 8 Profectique de Phihahiroth transierunt per medium mare in solitudinem, et ambulantes tribus diebus per desertum Etham castrametati sunt in Mara. 
Numbers 33 9 Profectique de Mara venerunt in Elim, ubi erant duodecim fontes aquarum et palmae septuaginta; ibique castrametati sunt. 
Numbers 33 10 Sed et inde egressi fixerunt tentoria super mare Rubrum. Profectique de mari Rubro 
Numbers 33 11 castrametati sunt in deserto Sin; 
Numbers 33 12 unde egressi venerunt in Daphca. 
Numbers 33 13 Profectique de Daphca castrametati sunt in Alus. 
Numbers 33 14 Egressique de Alus in Raphidim fixere tentoria, ubi populo defuit aqua ad bibendum; 
Numbers 33 15 profectique de Raphidim castrametati sunt in deserto Sinai.
Numbers 33 16 Sed et de solitudine Sinai egressi venerunt ad Cibrottaava; 
Numbers 33 17 profectique de Cibrottaava castrametati sunt in Aseroth. 
Numbers 33 18 Et de Aseroth venerunt in Rethma; 
Numbers 33 19 profectique de Rethma castrametati sunt in Remmonphares. 
Numbers 33 20 Unde egressi venerunt in Lebna; 
Numbers 33 21 de Lebna castrametati sunt in Ressa; 
Numbers 33 22 egressique de Ressa venerunt in Ceelatha, 
Numbers 33 23 unde profecti castrametati sunt in monte Sepher. 
Numbers 33 24 Egressi de monte Sepher venerunt in Arada; 
Numbers 33 25 inde proficiscentes castrametati sunt in Maceloth; 
Numbers 33 26 profectique de Maceloth venerunt in Thahath; 
Numbers 33 27 de Thahath castrametati sunt in Thare. 
Numbers 33 28 Unde egressi fixere tentoria in Methca 
Numbers 33 29 et de Methca castrametati sunt in Hesmona; 
Numbers 33 30 profectique de Hesmona venerunt in Moseroth. 
Numbers 33 31 Et de Moseroth castrametati sunt in Beneiacan; 
Numbers 33 32 profectique de Beneiacan venerunt in montem Gadgad; 
Numbers 33 33 unde profecti castrametati sunt in Ietebatha. 
Numbers 33 34 Et de Ietebatha venerunt in Ebrona; 
Numbers 33 35 egressique de Ebrona castrametati sunt in Asiongaber. 
Numbers 33 36 Inde profecti venerunt in desertum Sin, hoc est Cades.
Numbers 33 37 Egressique de Cades castrametati sunt in monte Hor in extremis finibus terrae Edom. 
Numbers 33 38 Ascenditque Aaron sacerdos in montem Hor, iubente Domino, et ibi mortuus est anno quadragesimo egressionis filiorum Israel ex Aegypto, mense quinto, prima die mensis, 
Numbers 33 39 cum esset annorum centum viginti trium.
Numbers 33 40 Audivitque Chananaeus rex Arad, qui habitabat in Nageb, in terra Chanaan, venisse filios Israel. 
Numbers 33 41 Et profecti de monte Hor castrametati sunt in Salmona; 
Numbers 33 42 unde egressi venerunt in Phinon. 
Numbers 33 43 Profectique de Phinon castrametati sunt in Oboth; 
Numbers 33 44 et de Oboth venerunt in Ieabarim, quae est in finibus Moabitarum. 
Numbers 33 45 Profectique de Ieabarim fixere tentoria in Dibongad; 
Numbers 33 46 unde egressi castrametati sunt in Elmondeblathaim. 
Numbers 33 47 Egressique de Elmondeblathaim venerunt ad montes Abarim contra Nabo. 
Numbers 33 48 Profectique de montibus Abarim transierunt ad campestria Moab supra Iordanem contra Iericho; 
Numbers 33 49 ibique castrametati sunt de Bethiesimoth usque ad Abelsettim in campestribus Moab.
Numbers 33 50 Ubi locutus est Dominus ad Moysen: 
Numbers 33 51 “ Praecipe filiis Israel et dic ad eos: Quando transieritis Iordanem intrantes terram Chanaan, 
Numbers 33 52 disperdite cunctos habitatores terrae ante vos, confringite omnes imagines eorum et omnes statuas comminuite atque omnia excelsa vastate. 
Numbers 33 53 Possidebitis terram et habitabitis in ea. Ego enim dedi vobis illam in possessionem, 
Numbers 33 54 quam dividetis inter tribus vestras. Maiori dabitis latiorem et minori angustiorem; singulis, ut sors ceciderit, ita tribuetur hereditas; per tribus et familias possessio dividetur. 
Numbers 33 55 Sin autem nolueritis expellere habitatores terrae, qui remanserint, erunt vobis quasi spinae in oculis vestris et sudes in lateribus, et adversabuntur vobis in terra habitationis vestrae; 
Numbers 33 56 et, quidquid illis cogitaveram facere, vobis faciam ”.
Numbers 34 1 Locutusque est Dominus ad Moysen dicens: 
Numbers 34 2 “ Praecipe fi liis Israel et dices ad eos: Cum ingressi fueritis terram hanc Chanaan, et in possessionem vobis sorte ceciderit, his finibus terminabitur.
Numbers 34 3 Pars meridiana incipiet a solitudine Sin, quae est iuxta Edom, et habebit terminos contra orientem mare Salsissimum. 
Numbers 34 4 Qui circuibunt australem plagam per ascensum Acrabbim (id est Scorpionum), ita ut transeant in Sin et perveniant ad meridiem Cadesbarne, unde egredientur ad Asaraddar et tendent usque ad Asemona. 
Numbers 34 5 Ibitque per gyrum terminus ab Asemona usque ad torrentem Aegypti, et maris Magni litore finietur.
Numbers 34 6 Plaga autem occidentalis a mari Magno incipiet et ipso fine claudetur.
Numbers 34 7 Porro ad septentrionalem plagam a mari Magno termini incipient pervenientes usque ad montem Hor, 
Numbers 34 8 a quo venient in introitum Emath usque ad terminos Sedada. 
Numbers 34 9 Ibuntque confinia usque ad Zephrona et Asarenon. Hi erunt termini in parte aquilonis.
Numbers 34 10 Inde metabuntur fines contra orientalem plagam de Asarenon usque Sephama; 
Numbers 34 11 et de Sephama descendent termini in Rebla ad orientem Ain; inde descendent et pervenient ad latus maris Chenereth in oriente 
Numbers 34 12 et tendent usque ad Iordanem, et ad ultimum Salsissimo claudentur mari. Hanc habebitis terram per fines suos in circuitu ”.
Numbers 34 13 Praecepitque Moyses filiis Israel dicens: “ Haec erit terra, quam possidebitis sorte et quam iussit Dominus dari novem tribubus et dimidiae tribui. 
Numbers 34 14 Tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse, 
Numbers 34 15 id est duae semis tribus, acceperunt partem suam trans Iordanem contra Iericho ad orientalem plagam ”.
Numbers 34 16 Et ait Dominus ad Moysen: 
Numbers 34 17 “ Haec sunt nomina virorum, qui terram vobis divident: Eleazar sacerdos et Iosue filius Nun 
Numbers 34 18 et singuli principes de tribubus singulis, 
Numbers 34 19 quorum ista sunt vocabula: de tribu Iudae Chaleb filius Iephonne; 
Numbers 34 20 de tribu Simeon Samuel filius Ammiud; 
Numbers 34 21 de tribu Beniamin Elidad filius Chaselon; 
Numbers 34 22 de tribu filiorum Dan Bocci filius Iogli. 
Numbers 34 23 Filiorum Ioseph: de tribu Manasse Hanniel filius Ephod, 
Numbers 34 24 de tribu Ephraim Camuel filius Sephtan. 
Numbers 34 25 De tribu Zabulon Elisaphan filius Pharnach; 
Numbers 34 26 de tribu Issachar dux Phaltiel filius Ozan; 
Numbers 34 27 de tribu Aser Ahiud filius Salomi; 
Numbers 34 28 de tribu Nephthali Phedael filius Ammiud ”.
Numbers 34 29 Hi sunt, quibus praecepit Dominus, ut dividerent filiis Israel terram Chanaan.
Numbers 35 1 Haec quoque locutus est Do minus ad Moysen in campe stribus Moab supra Iordanem contra Iericho: 
Numbers 35 2 “ Praecipe filiis Israel, ut dent Levitis de possessionibus suis urbes ad habitandum et suburbana earum per circuitum, 
Numbers 35 3 ut ipsi in oppidis maneant, et suburbana sint pecoribus ac substantiae et omnibus animalibus eorum; 
Numbers 35 4 quae a muris civitatum forinsecus per circuitum mille cubitos spatio tendentur. 
Numbers 35 5 Et mensurabitis extra civitatem contra orientem duo milia cubitorum, et contra meridiem similiter duo milia, ad mare quoque, quod respicit ad occidentem, eadem mensura erit, et septentrionalis plaga aequali termino finietur; eruntque urbes in medio et foris suburbana.
Numbers 35 6 De ipsis autem oppidis, quae Levitis dabitis, sex erunt in fugitivorum auxilia separata, ut fugiat ad ea, qui nesciens fuderit sanguinem; et, exceptis his, alia quadraginta duo oppida dabitis, 
Numbers 35 7 id est simul quadraginta octo cum suburbanis suis. 
Numbers 35 8 Ipsaeque urbes, quas dabitis de possessionibus filiorum Israel, ab his, qui plus habent, plures auferetis, et, qui minus, pauciores; singuli iuxta mensuram hereditatis suae dabunt oppida Levitis ”.
Numbers 35 9 Ait Dominus ad Moysen: 
Numbers 35 10 “ Loquere filiis Israel et dices ad eos: Quando transgressi fueritis Iordanem in terram Chanaan, 
Numbers 35 11 eligetis urbes, quae esse debeant in praesidia fugitivorum, qui nolentes sanguinem fuderint; 
Numbers 35 12 erunt vobis urbes refugii contra ultorem, et occisor non morietur, donec stet in conspectu congregationis, et causa illius iudicetur. 
Numbers 35 13 De ipsis autem sex urbibus, quae ad fugitivorum subsidia separantur, 
Numbers 35 14 tres erunt trans Iordanem et tres in terra Chanaan, 
Numbers 35 15 tam filiis Israel quam advenis atque peregrinis, ut confugiat ad eas sex, qui nolens sanguinem fuderit.
Numbers 35 16 Si quis ferro percusserit, et mortuus fuerit, qui percussus est, reus erit homicidii et ipse morietur. 
Numbers 35 17 Si lapidem mortiferum iecerit, et ictus occiderit, similiter punietur. 
Numbers 35 18 Si ligno mortifero percusserit eum et interfecerit, homicida est; ipse morte punietur. 
Numbers 35 19 Ultor sanguinis homicidam interficiet: statim ut apprehenderit eum, interficiet. 
Numbers 35 20 Si per odium quis hominem impulerit vel iecerit quippiam in eum per insidias 
Numbers 35 21 aut, cum esset inimicus, manu percusserit, et ille mortuus fuerit, percussor homicidii reus erit: ultor sanguinis statim ut invenerit eum, iugulabit.
Numbers 35 22 Quod si fortuitu et absque odio eum percusserit vel quidpiam in eum iecerit absque insidiis, 
Numbers 35 23 vel quemlibet lapidem mortiferum in eum devolverit, cum eum non vidisset, et ille mortuus est, quamvis eum non oderit nec quaesierit ei malum, 
Numbers 35 24 iudicabit congregatio inter percussorem et ultorem sanguinis secundum has regulas 
Numbers 35 25 et liberabit occisorem de manu ultoris sanguinis et reducet in civitatem refugii, ad quam confugerat, manebitque ibi, donec sacerdos magnus, qui oleo sancto unctus est, moriatur. 
Numbers 35 26 Si interfector extra fines civitatis refugii, in quam confugerat, exierit, 
Numbers 35 27 et invenerit eum ultor sanguinis ibi et interfecerit, absque noxa erit, qui eum occiderit; 
Numbers 35 28 debuerat enim profugus usque ad mortem pontificis in civitate refugii residere. Postquam autem ille obierit, homicida revertetur in terram suam. 
Numbers 35 29 Haec erunt vobis in legitima iudicii pro generationibus vestris, in cunctis habitationibus vestris.
Numbers 35 30 Homicida sub testibus occidetur; ad unius testimonium nullus ad mortem condemnabitur. 
Numbers 35 31 Non accipietis pretium pro eo, qui reus est sanguinis, sed morietur. 
Numbers 35 32 Neque accipietis pretium, ut fugiat in civitatem refugii sui, ut revertatur et habitet in terra ante mortem sacerdotis. 
Numbers 35 33 Non polluetis terram habitationis vestrae, quia sanguis polluit terram, nec aliter expiari potest nisi per eius sanguinem, qui alterius sanguinem fuderit. 
Numbers 35 34 Non maculabitis terram habitationis vestrae, me commorante vobiscum. Ego enim sum Dominus, qui habito inter filios Israel ”.
Numbers 36 1 Accesserunt autem et princi pes familiarum tribus filio rum Galaad filii Machir filii Manasse de stirpe filiorum Ioseph; locutique sunt Moysi coram principibus familiarum Israel 
Numbers 36 2 atque dixerunt: “ Tibi domino nostro praecepit Dominus, ut terram sorte divideres filiis Israel et ut filiabus Salphaad fratris nostri dares hereditatem debitam patri; 
Numbers 36 3 quas si alterius tribus homines uxores acceperint, sequetur possessio sua, et translata ad aliam tribum de nostra hereditate minuetur. 
Numbers 36 4 Atque ita fiet, ut cum iobeleus advenerit, addetur possessio earum possessioni tribus, ad quam pertinent, et a possessione tribus patrum nostrorum auferetur ”.
Numbers 36 5 Respondit Moyses filiis Israel et, Domino praecipiente, ait: “ Recte tribus filiorum Ioseph locuta est, 
Numbers 36 6 et haec lex super filiabus Salphaad a Domino promulgata est: Nubant, quibus volunt, tantum ut suae tribus hominibus, 
Numbers 36 7 ne commisceatur possessio filiorum Israel de tribu in tribum; filii Israel adhaerebunt possessioni tribus patrum suorum, 
Numbers 36 8 et cunctae filiae heredes e filiis Israel maritos e cognatione tribus patrum suorum accipient, ut hereditas permaneat in familiis, 
Numbers 36 9 nec commisceatur possessio de tribu in tribum alteram, sed filii Israel adhaerebunt possessioni tribuum suarum ”.
Numbers 36 10 Sicut mandavit Dominus Moysi, sic fecerunt filiae Salphaad 
Numbers 36 11 et nupserunt Maala et Thersa et Hegla et Melcha et Noa filiis patruorum suorum 
Numbers 36 12 de familiis Manasse, qui fuit filius Ioseph; et possessio, quae illis fuerat attributa, mansit in tribu et familia patris earum.
Numbers 36 13 Haec sunt mandata atque iudicia, quae mandavit Dominus per manum Moysi ad filios Israel in campestribus Moab supra Iordanem contra Iericho.
Deuteronomy 1 1 Haec sunt verba, quae locutus est Moyses ad omnem Israel trans Iordanem in solitudine, in Araba contra Suph, inter Pharan et Thophel et Laban et Aseroth et Dizahab. 
Deuteronomy 1 2 Undecim dies de Horeb per viam montis Seir usque Cadesbarne. 
Deuteronomy 1 3 Quadragesimo anno, undecimo mense, prima die mensis locutus est Moyses ad filios Israel omnia, quae praeceperat illi Dominus ut diceret eis. 
Deuteronomy 1 4 Postquam percussit Sehon regem Amorraeorum, qui habitavit in Hesebon, et Og regem Basan, qui mansit in Astharoth et in Edrai, 
Deuteronomy 1 5 trans Iordanem in terra Moab coepitque Moyses explanare legem hanc et dicere: 
Deuteronomy 1 6 “ Dominus Deus noster locutus est ad nos in Horeb dicens: “Sufficit vobis quod in hoc monte mansistis; 
Deuteronomy 1 7 convertimini et proficiscimini et venite ad montem Amorraeorum et ad omnes vicinos eius: in Araba atque montanis et in Sephela et in Nageb et iuxta litus maris, in terram Chananaeorum et in Libanum usque ad flumen magnum Euphraten. 
Deuteronomy 1 8 En, inquit, tradidi vobis terram: ingredimini et possidete eam, super qua iuravit Dominus patribus vestris, Abraham, Isaac et Iacob, ut daret illam eis et semini eorum post eos”.
Deuteronomy 1 9 Dixique vobis illo in tempore: Non possum solus sustinere vos; 
Deuteronomy 1 10 Dominus Deus vester multiplicavit vos, et estis hodie sicut stellae caeli plurimi. 
Deuteronomy 1 11 Dominus, Deus patrum vestrorum, addat ad hunc numerum multa milia et benedicat vobis, sicut locutus est vobis. 
Deuteronomy 1 12 Non valeo solus vestra negotia sustinere et pondus ac iurgia; 
Deuteronomy 1 13 date vobis viros sapientes et gnaros, et quorum conversatio sit probata in tribubus vestris, ut ponam eos vobis principes. 
Deuteronomy 1 14 Tunc respondistis mihi: “Bona res est, quam vis facere”. 
Deuteronomy 1 15 Tulique principes de tribubus vestris viros sapientes et probatos et constitui eos principes super vos: tribunos et centuriones et quinquagenarios ac decanos et praefectos operum pro tribubus vestris. 
Deuteronomy 1 16 Praecepique iudicibus vestris in tempore illo: Audite causam fratrum vestrorum et, quod iustum est, iudicate, sive civis sit ille sive peregrinus. 
Deuteronomy 1 17 Non accipietis personam in iudicio; ita parvum audietis ut magnum nec timebitis cuiusquam personam, quia Dei iudicium est. Quod si difficile vobis aliquid visum fuerit, referte ad me, et ego audiam.
Deuteronomy 1 18 Praecepique vobis in tempore illo omnia, quae facere deberetis.
Deuteronomy 1 19 Profecti autem de Horeb transivimus per totam illam eremum maximam et terribilem, quam vidistis, per viam montis Amorraei, sicut praeceperat Dominus Deus noster nobis. Cumque venissemus in Cadesbarne, 
Deuteronomy 1 20 dixi vobis: Venistis ad montem Amorraei, quem Dominus Deus noster daturus est nobis. 
Deuteronomy 1 21 Vide terram, quam Dominus Deus tuus dat tibi: ascende et posside eam, sicut locutus est tibi Dominus, Deus patrum tuorum; noli metuere nec quidquam paveas.
Deuteronomy 1 22 Et accessistis ad me vos omnes atque dixistis: “Mittamus viros ante nos, qui considerent terram et renuntient de itinere, per quod debeamus ascendere, et de civitatibus, ad quas pergere”. 
Deuteronomy 1 23 Cumque mihi sermo placuisset, misi ex vobis duodecim viros singulos de tribubus suis. 
Deuteronomy 1 24 Qui cum perrexissent et ascendissent in montana, venerunt usque ad Nehelescol et, considerata terra, 
Deuteronomy 1 25 sumentes de fructibus eius attulerunt ad nos atque dixerunt: “Bona est terra, quam Dominus Deus noster daturus est nobis”. 
Deuteronomy 1 26 Et noluistis ascendere, sed increduli ad sermonem Domini Dei vestri 
Deuteronomy 1 27 murmurastis in tabernaculis vestris atque dixistis: “Odit nos Dominus et idcirco eduxit nos de terra Aegypti, ut traderet nos in manu Amorraei atque deleret. 
Deuteronomy 1 28 Quo ascendemus? Fratres nostri terruerunt cor nostrum dicentes: Maxima multitudo est et nobis in statura procerior; urbes magnae et ad caelum usque munitae; etiam filios Enacim vidimus ibi”.
Deuteronomy 1 29 Et dixi vobis: Nolite metuere nec timeatis eos. 
Deuteronomy 1 30 Dominus Deus, qui ductor est vester, ipse pro vobis pugnabit, sicut fecit in Aegypto, vobis videntibus. 
Deuteronomy 1 31 Et in solitudine — ipse vidisti — portavit te Dominus Deus tuus, ut solet homo gestare parvulum filium suum, in omni via, per quam ambulastis, donec veniretis ad locum istum. 
Deuteronomy 1 32 Et nec sic quidem credidistis Domino Deo vestro, 
Deuteronomy 1 33 qui praecessit vos in via, et metatus est locum, in quo tentoria figere deberetis, nocte ostendens vobis iter per ignem et die per columnam nubis.
Deuteronomy 1 34 Cumque audisset Dominus vocem sermonum vestrorum, iratus iuravit et ait: 
Deuteronomy 1 35 “Non videbit quispiam de viris generationis huius pessimae terram bonam, quam sub iuramento pollicitus sum patribus vestris, 
Deuteronomy 1 36 praeter Chaleb filium Iephonne: ipse enim videbit eam, et ipsi dabo terram, quam calcavit, et filiis eius, quia adimplevit ut sequeretur Dominum”. 
Deuteronomy 1 37 Mihi quoque iratus Dominus propter vos dixit: “Nec tu ingredieris illuc; 
Deuteronomy 1 38 sed Iosue filius Nun minister tuus ipse intrabit illuc. Hunc robora, et ipse terram sorte dividat Israeli. 
Deuteronomy 1 39 Parvuli vestri, de quibus dixistis quod captivi ducerentur, et filii, qui hodie boni ac mali ignorant distantiam, ipsi ingredientur; et ipsis dabo terram, et possidebunt eam. 
Deuteronomy 1 40 Vos autem revertimini et abite in solitudinem per viam maris Rubri”.
Deuteronomy 1 41 Et respondistis mihi: “Peccavimus Domino; nos ascendemus atque pugnabimus, sicut praecepit nobis Dominus Deus noster”. Cumque instructi armis pergeretis in montem, 
Deuteronomy 1 42 ait mihi Dominus: “Dic ad eos: Nolite ascendere neque pugnetis, non enim sum vobiscum, ne cadatis coram inimicis vestris”. 
Deuteronomy 1 43 Locutus sum, et non audistis, sed adversantes imperio Domini et tumentes superbia ascendistis in montem. 
Deuteronomy 1 44 Itaque egressus Amorraeus, qui habitat in monte illo, obviam vobis, persecutus est vos, sicut solent apes persequi, et cecidit vos de Seir usque Horma. 
Deuteronomy 1 45 Cumque reversi ploraretis coram Domino, non audivit vos nec voci vestrae voluit acquiescere. 
Deuteronomy 1 46 Sedistis ergo in Cades multo illo tempore, dum ibi mansistis.
Deuteronomy 2 1 Profectique inde venimus in solitudinem per viam maris Ru bri, sicut mihi dixerat Dominus; et circuivimus montem Seir longo tempore. 
Deuteronomy 2 2 Dixitque Dominus ad me: 
Deuteronomy 2 3 “Sufficit vobis circuire montem istum; ite contra aquilonem. 
Deuteronomy 2 4 Et populo praecipe dicens: Transibitis per terminos fratrum vestrorum filiorum Esau, qui habitant in Seir, et timebunt vos. 
Deuteronomy 2 5 Cavete ergo diligenter, ne moveamini contra eos; neque enim dabo vobis de terra eorum, quantum potest unius pedis calcare vestigium, quia in possessionem Esau dedi montem Seir. 
Deuteronomy 2 6 Cibos emetis ab eis pecunia et comedetis; etiam aquam emptam haurietis et bibetis. 
Deuteronomy 2 7 Dominus Deus tuus benedixit tibi in omni opere manuum tuarum; novit iter tuum, quomodo transieris solitudinem hanc magnam per quadraginta annos habitans tecum Dominus Deus tuus, et nihil tibi defuit”.
Deuteronomy 2 8 Cumque transissemus fratres nostros filios Esau, qui habitabant in Seir, per viam Arabae de Ailath et de Asiongaber, vertimus nos et venimus per iter, quod ducit in desertum Moab. 
Deuteronomy 2 9 Dixitque Dominus ad me: “Non pugnes contra Moabitas nec ineas adversus eos proelium; non enim dabo tibi quidquam de terra eorum, quia filiis Lot tradidi Ar in possessionem. 
Deuteronomy 2 10 — Emim primi fuerunt habitatores eius, populus magnus et multus et tam excelsus ut Enacim; 
Deuteronomy 2 11 ipsi quoque Raphaim reputabantur sicut Enacim; denique Moabitae appellant eos Emim. 
Deuteronomy 2 12 In Seir autem prius habitaverunt Horim; quibus expulsis atque deletis, habitaverunt filii Esau pro eis, sicut fecit Israel in terra possessionis suae, quam dedit eis Dominus C. 
Deuteronomy 2 13 Surgite ergo et transite torrentem Zared”. Et transivimus torrentem Zared.
Deuteronomy 2 14 Tempus autem, quo ambulavimus de Cadesbarne usque ad transitum torrentis Zared, triginta octo annorum fuit, donec consumeretur omnis generatio hominum bellatorum de castris, sicut iuraverat eis Dominus, 
Deuteronomy 2 15 cuius manus fuit adversum eos, ut interirent de castrorum medio.
Deuteronomy 2 16 Postquam autem universi ceciderunt pugnatores de medio populi, 
Deuteronomy 2 17 locutus est Dominus ad me dicens: 
Deuteronomy 2 18 “Tu transibis hodie terminos Moab, urbem nomine Ar; 
Deuteronomy 2 19 et accedens in vicina filiorum Ammon, cave, ne pugnes contra eos nec movearis ad proelium; non enim dabo tibi de terra filiorum Ammon, quia filiis Lot dedi eam in possessionem. 
Deuteronomy 2 20 — Terra Raphaim reputata est et ipsa olim habitaverunt Raphaim in ea, quos Ammonitae vocant Zomzommim, 
Deuteronomy 2 21 populus magnus et multus et procerae longitudinis sicut Enacim, quos delevit Dominus a facie eorum et fecit illos habitare pro eis, 
Deuteronomy 2 22 sicut fecerat filiis Esau, qui habitant in Seir, delens Horim et terram eorum illis tradens, quam possident usque in praesens. 
Deuteronomy 2 23 Hevaeos quoque, qui habitabant in villis usque Gazam, Caphtorim, qui egressi de Caphtor deleverunt eos et habitaverunt pro illis C. 
Deuteronomy 2 24 Surgite! Proficiscimini et transite torrentem Arnon: ecce tradidi in manu tua Sehon regem Hesebon Amorraeum; et terram eius incipe possidere et committe adversus eum proelium. 
Deuteronomy 2 25 Hodie incipiam mittere terrorem atque formidinem tuam in populos, qui habitant sub omni caelo, ut, audito nomine tuo, paveant et contremiscant coram te”.
Deuteronomy 2 26 Misi ergo nuntios de solitudine Cademoth ad Sehon regem Hesebon verbis pacificis dicens: 
Deuteronomy 2 27 Transibo per terram tuam, publica gradiar via, non declinabo neque ad dexteram neque ad sinistram; 
Deuteronomy 2 28 alimenta pretio vende mihi, ut vescar, aquam pecunia tribue mihi, et sic bibam; tantum est ut mihi concedas transitum, 
Deuteronomy 2 29 sicut fecerunt mihi filii Esau, qui habitant in Seir, et Moabitae, qui morantur in Ar, donec veniam ad Iordanem et transeam in terram, quam Dominus Deus noster daturus est nobis.
Deuteronomy 2 30 Noluitque Sehon rex Hesebon dare nobis transitum, quia induraverat Dominus Deus tuus spiritum eius et obfirmaverat cor illius, ut traderetur in manus tuas, sicut est in praesenti die. 
Deuteronomy 2 31 Dixitque Dominus ad me: “Ecce coepi tradere tibi Sehon et terram eius. Incipe possidere eam!”.
Deuteronomy 2 32 Egressusque est Sehon obviam nobis cum omni populo suo ad proelium in Iasa, 
Deuteronomy 2 33 et tradidit eum Dominus Deus noster nobis; percussimusque eum cum filiis suis et omni populo suo. 
Deuteronomy 2 34 Cunctasque urbes eius in tempore illo cepimus et percussimus anathemate singulas civitates cum viris ac mulieribus et parvulis; neminem reliquimus in eis superstitem, 
Deuteronomy 2 35 absque iumentis, quae in partem venere praedantium, et spoliis urbium, quas cepimus. 
Deuteronomy 2 36 Ab Aroer, quae est super ripam torrentis Arnon, et oppido, quod in valle situm est, usque Galaad non fuit civitas, quae nostras effugeret manus: omnia tradidit Dominus Deus noster nobis, 
Deuteronomy 2 37 absque terra filiorum Ammon, ad quam non accessisti, cunctis, quae adiacent torrenti Iaboc, et urbibus montanis universisque locis, a quibus nos prohibuit Dominus Deus noster.
Deuteronomy 3 1 Itaque conversi ascendimus per iter Basan; egressusque est Og rex Basan in occursum nobis cum omni populo suo ad bellandum in Edrai. 
Deuteronomy 3 2 Dixitque Dominus ad me: “Ne timeas eum, quia in manu tua tradidi eum cum omni populo ac terra sua; faciesque ei, sicut fecisti Sehon regi Amorraeorum, qui habitavit in Hesebon”. 
Deuteronomy 3 3 Tradidit ergo Dominus Deus noster in manibus nostris etiam Og regem Basan et universum populum eius; percussimusque eos usque ad internecionem. 
Deuteronomy 3 4 Et cepimus cunctas civitates eius in illo tempore. Non fuit oppidum, quod nos effugeret: sexaginta urbes, omnem regionem Argob, regnum Og in Basan. 
Deuteronomy 3 5 Cunctae urbes erant munitae muris altissimis portisque et vectibus, absque oppidis innumeris, quae non habebant muros. 
Deuteronomy 3 6 Et percussimus eos anathemate, sicut feceramus Sehon regi Hesebon, disperdentes omnem civitatem virosque ac mulieres et parvulos; 
Deuteronomy 3 7 iumenta autem et spolia urbium diripuimus.
Deuteronomy 3 8 Tulimusque illo in tempore terram de manu duorum regum Amorraeorum, qui erant trans Iordanem, a torrente Arnon usque ad montem Hermon 
Deuteronomy 3 9 — Sidonii vocant Hermon Sarion et Amorraei Sanir — 
Deuteronomy 3 10 omnes civitates, quae sitae sunt in planitie, et universam terram Galaad et Basan usque Salcha et Edrai, civitates regni Og in Basan. 
Deuteronomy 3 11 — Solus quippe Og rex Basan remanserat de residuis Raphaim. Monstratur lectus eius ferreus. Nonne est in Rabba filiorum Ammon? Novem cubitos habet longitudinis et quattuor latitudinis ad mensuram cubiti virilis manus C.
Deuteronomy 3 12 Terramque hanc possedimus in tempore illo ab Aroer, quae est super ripam torrentis Arnon, usque ad mediam partem montis Galaad; et civitates illius dedi Ruben et Gad. 
Deuteronomy 3 13 Reliquam autem partem Galaad et omnem Basan, regnum Og, tradidi mediae tribui Manasse, omnem regionem Argob. Cuncta Basan vocatur terra Raphaim. 
Deuteronomy 3 14 Iair filius Manasse possedit omnem regionem Argob usque ad terminos Gesuri et Maachathi; vocavitque ea ex nomine suo Basan Havoth Iair (id est villas Iair) usque in praesentem diem. 
Deuteronomy 3 15 Machir quoque dedi Galaad. 
Deuteronomy 3 16 Et tribubus Ruben et Gad dedi de terra Galaad usque ad torrentem Arnon, medium torrentis et confinium usque ad torrentem Iaboc, qui est terminus filiorum Ammon; 
Deuteronomy 3 17 et Arabam atque Iordanem et terminos a Chenereth usque ad mare Arabae, quod est mare Salis, ad radices montis Phasga contra orientem.
Deuteronomy 3 18 Praecepique vobis in tempore illo dicens: Dominus Deus vester dedit vobis terram hanc in hereditatem; expediti praecedite fratres vestros filios Israel, omnes viri robusti, 
Deuteronomy 3 19 absque uxoribus et parvulis ac iumentis. Novi enim quod plura habeatis pecora, et in urbibus remanere debebunt, quas tradidi vobis, 
Deuteronomy 3 20 donec requiem tribuat Dominus fratribus vestris, sicut vobis tribuit, et possideant etiam ipsi terram, quam Dominus Deus vester daturus est eis trans Iordanem; tunc revertetur unusquisque in possessionem suam, quam dedi vobis.
Deuteronomy 3 21 Iosue quoque in tempore illo praecepi dicens: Oculi tui viderunt, quae fecit Dominus Deus vester duobus his regibus; sic faciet omnibus regnis, ad quae transiturus es. 
Deuteronomy 3 22 Ne timeas eos: Dominus enim Deus vester pugnabit pro vobis.
Deuteronomy 3 23 Precatusque sum Dominum in tempore illo dicens: 
Deuteronomy 3 24 Domine Deus, tu coepisti ostendere servo tuo magnitudinem tuam manumque fortissimam; neque enim est alius Deus vel in caelo vel in terra, qui possit facere opera tua et comparari fortitudini tuae. 
Deuteronomy 3 25 Transeam igitur et videam terram hanc optimam trans Iordanem et montem istum egregium et Libanum. 
Deuteronomy 3 26 Iratusque est Dominus mihi propter vos nec exaudivit me, sed dixit mihi: “Sufficit tibi; nequaquam ultra loquaris de hac re ad me. 
Deuteronomy 3 27 Ascende cacumen Phasgae et oculos tuos circumfer ad occidentem et aquilonem austrumque et orientem et aspice; nec enim transibis Iordanem istum. 
Deuteronomy 3 28 Praecipe Iosue et corrobora eum atque conforta, quia ipse praecedet populum istum et dividet eis terram, quam visurus es”.
Deuteronomy 3 29 Mansimusque in valle contra Bethphegor.
Deuteronomy 4 1 Et nunc, Israel, audi praecepta et iudicia, quae ego doceo vos, ut facientes ea vivatis et ingredientes possideatis terram, quam Dominus, Deus patrum vestrorum, daturus est vobis. 
Deuteronomy 4 2 Non addetis ad verbum, quod vobis loquor, neque auferetis ex eo; custodite mandata Domini Dei vestri, quae ego praecipio vobis. 
Deuteronomy 4 3 Oculi vestri viderunt omnia, quae fecit Dominus contra Baalphegor, quomodo contriverit omnes cultores eius de medio vestri; 
Deuteronomy 4 4 vos autem, qui adhaeretis Domino Deo vestro, vivitis universi usque in praesentem diem. 
Deuteronomy 4 5 En docui vos praecepta atque iudicia, sicut mandavit mihi Dominus Deus meus, ut faceretis ea in terra, quam possessuri estis, 
Deuteronomy 4 6 et observaretis et impleretis opere. Haec est enim vestra sapientia et intellectus coram populis, ut audientes universa praecepta haec dicant: “En populus sapiens et intellegens, gens magna haec!”. 
Deuteronomy 4 7 Quae est enim alia natio tam grandis, quae habeat deos appropinquantes sibi, sicut Dominus Deus noster adest cunctis obsecrationibus nostris? 
Deuteronomy 4 8 Et quae est alia gens sic inclita, ut habeat praecepta iustaque iudicia, sicut est universa lex haec, quam ego proponam hodie ante oculos vestros?
Deuteronomy 4 9 Custodi igitur temetipsum et animam tuam sollicite, ne obliviscaris verborum, quae viderunt oculi tui, et ne excidant de corde tuo cunctis diebus vitae tuae. Docebis ea filios ac nepotes tuos 
Deuteronomy 4 10 die, in quo stetisti coram Domino Deo tuo in Horeb, quando Dominus locutus est mihi: “Congrega ad me populum, ut audiant sermones meos et discant timere me omni tempore, quo vivunt in terra, doceantque filios suos”. 
Deuteronomy 4 11 Et accessistis et stetistis ad radices montis, qui ardebat usque ad caelum, erantque in eo tenebrae, nubes et caligo. 
Deuteronomy 4 12 Locutusque est Dominus ad vos de medio ignis; vocem verborum audistis et formam penitus non vidistis. 
Deuteronomy 4 13 Et ostendit vobis pactum suum, quod praecepit, ut faceretis, et decem verba, quae scripsit in duabus tabulis lapideis. 
Deuteronomy 4 14 Mihique mandavit in illo tempore, ut docerem vos praecepta et iudicia, quae facere deberetis in terra, quam possessuri estis.
Deuteronomy 4 15 Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis; 
Deuteronomy 4 16 ne forte corrupti faciatis vobis sculptam similitudinem, imaginem masculi vel feminae, 
Deuteronomy 4 17 similitudinem omnium iumentorum, quae sunt super terram, vel avium sub caelo volantium 
Deuteronomy 4 18 atque reptilium, quae moventur in terra, sive piscium, qui sub terra morantur in aquis; 
Deuteronomy 4 19 et ne forte oculis elevatis ad caelum videas solem et lunam et astra, omnem exercitum caeli, et errore deceptus adores ea et colas, quae attribuit Dominus Deus tuus cunctis gentibus, quae sub caelo sunt. 
Deuteronomy 4 20 Vos autem tulit Dominus et eduxit de fornace ferrea Aegypti, ut haberet populum hereditarium, sicut est in praesenti die.
Deuteronomy 4 21 Iratusque est Dominus contra me propter sermones vestros et iuravit, ut non transirem Iordanem nec ingrederer terram optimam, quam Dominus Deus tuus daturus est tibi in haereditatem. 
Deuteronomy 4 22 Ecce morior in hac humo, non transibo Iordanem; vos transibitis et possidebitis terram egregiam hanc. 
Deuteronomy 4 23 Cavete, ne quando obliviscamini pacti Domini Dei vestri, quod pepigit vobiscum, et faciatis vobis sculptam similitudinem omnium, quae fieri Dominus Deus tuus prohibuit; 
Deuteronomy 4 24 quia Dominus Deus tuus ignis consumens est, Deus aemulator.
Deuteronomy 4 25 Si genueris filios ac nepotes, et morati fueritis in terra corruptique feceritis aliquam similitudinem sculptam patrantes malum coram Domino Deo tuo, ut eum ad iracundiam provocetis, 
Deuteronomy 4 26 testes invoco contra vos hodie caelum et terram, cito perituros vos esse de terra, quam, transito Iordane, possessuri estis: non habitabitis in ea longo tempore, sed delebit vos Dominus 
Deuteronomy 4 27 atque disperget in gentes, et remanebitis pauci in nationibus, ad quas vos ducturus est Dominus. 
Deuteronomy 4 28 Ibique servietis diis, qui hominum manu fabricati sunt, ligno et lapidi, qui non vident nec audiunt nec comedunt nec odorantur. 
Deuteronomy 4 29 Cumque quaesieris ibi Dominum Deum tuum, invenies eum, si tamen toto corde quaesieris eum et tota anima tua. 
Deuteronomy 4 30 Postquam in tribulatione tua te invenerint omnia, quae praedicta sunt, novissimo tempore reverteris ad Dominum Deum tuum et audies vocem eius; 
Deuteronomy 4 31 quia Deus misericors Dominus Deus tuus est, non dimittet te nec omnino delebit neque obliviscetur pacti, in quo iuravit patribus tuis.
Deuteronomy 4 32 Interroga de diebus antiquis, qui fuerunt ante te ex die, quo creavit Deus hominem super terram, et a summo caeli usque ad summum eius, si facta est aliquando huiuscemodi res magna, aut umquam cognitum est, 
Deuteronomy 4 33 num audivit populus vocem Dei loquentis de medio ignis, sicut tu audisti et vixisti? 
Deuteronomy 4 34 Aut tentavit Deus, ut ingrederetur et tolleret sibi gentem de medio nationis per tentationes, signa atque portenta, per pugnam et robustam manum extentumque brachium et terrores magnos, iuxta omnia, quae fecit pro vobis Dominus Deus vester in Aegypto, videntibus oculis tuis? 
Deuteronomy 4 35 Tibi monstratum est, ut scires quoniam Dominus ipse est Deus, et non est alius praeter eum. 
Deuteronomy 4 36 De caelo te fecit audire vocem suam, ut doceret te, et in terra ostendit tibi ignem suum maximum; et audisti verba illius de medio ignis, 
Deuteronomy 4 37 quia dilexit patres tuos et elegit semen eorum post eos. Eduxitque te vultu suo in virtute sua magna ex Aegypto, 
Deuteronomy 4 38 ut expelleret nationes maiores et fortiores te in introitu tuo et introduceret te daretque tibi terram earum in possessionem, sicut cernis in praesenti die.
Deuteronomy 4 39 Scito ergo hodie et cogitato in corde tuo quod Dominus ipse sit Deus in caelo sursum et in terra deorsum, et non sit alius. 
Deuteronomy 4 40 Custodi praecepta eius atque mandata, quae ego praecipio tibi hodie, ut bene sit tibi et filiis tuis post te, et permaneas multo tempore super terram, quam Dominus Deus tuus daturus est tibi ”.
Deuteronomy 4 41 Tunc separavit Moyses tres civitates trans Iordanem ad orientalem plagam, 
Deuteronomy 4 42 ut confugiat ad eas, qui occiderit nolens proximum suum, nec fuerit inimicus ante unum et alterum diem, et ad harum aliquam urbium possit evadere et vivat: 
Deuteronomy 4 43 Bosor in solitudine, quae sita est in terra campestri, pro tribu Ruben, et Ramoth in Galaad pro tribu Gad et Golan in Basan pro tribu Manasse.
Deuteronomy 4 44 Ista est lex, quam proposuit Moyses coram filiis Israel; 
Deuteronomy 4 45 haec testimonia et praecepta atque iudicia, quae locutus est ad filios Israel, quando egressi sunt de Aegypto, 
Deuteronomy 4 46 trans Iordanem in valle contra Bethphegor, in terra Sehon regis Amorraei, qui habitavit in Hesebon, quem percussit Moyses et filii Israel egressi ex Aegypto. 
Deuteronomy 4 47 Et possederunt terram eius et terram Og regis Basan, duorum regum Amorraeorum, qui erant trans Iordanem ad solis ortum, 
Deuteronomy 4 48 ab Aroer, quae sita est super ripam torrentis Arnon, usque ad montem Sion, qui est Hermon, 
Deuteronomy 4 49 omnem Arabam trans Iordanem ad orientalem plagam usque ad mare Arabae et usque ad radices montis Phasga.
Deuteronomy 5 1 Vocavitque Moyses omnem Israelem et dixit ad eos: “ Audi, Israel, praecepta atque iudicia, quae ego loquor in auribus vestris hodie; discite ea et opere complete. 
Deuteronomy 5 2 Dominus Deus noster pepigit nobiscum foedus in Horeb. 
Deuteronomy 5 3 Non cum patribus nostris iniit pactum hoc sed nobiscum, qui in praesentiarum hic sumus, omnibus nobis, qui vivimus. 
Deuteronomy 5 4 Facie ad faciem locutus est vobis in monte de medio ignis; 
Deuteronomy 5 5 ego sequester et medius fui inter Dominum et vos in tempore illo, ut annuntiarem vobis verba eius; timuistis enim ignem et non ascendistis in montem. Et ait:
Deuteronomy 5 6 “Ego Dominus Deus tuus, qui eduxi te de terra Aegypti, de domo servitutis.
Deuteronomy 5 7 Non habebis deos alienos in conspectu meo.
Deuteronomy 5 8 Non facies tibi sculptile nec similitudinem omnium, quae in caelo sunt desuper et quae in terra deorsum et quae versantur in aquis sub terra. 
Deuteronomy 5 9 Non adorabis ea et non coles: Ego enim sum Dominus Deus tuus, Deus aemulator, reddens iniquitatem patrum super filios in tertiam et quartam generationem his, qui oderunt me, 
Deuteronomy 5 10 et faciens misericordiam in multa milia diligentibus me et custodientibus praecepta mea.
Deuteronomy 5 11 Non usurpabis nomen Domini Dei tui frustra, quia non erit impunitus, qui super re vana nomen eius assumpserit. 
Deuteronomy 5 12 Observa diem sabbati, ut sanctifices eum, sicut praecepit tibi Dominus Deus tuus. 
Deuteronomy 5 13 Sex diebus operaberis et facies omnia opera tua. 
Deuteronomy 5 14 Septimus dies sabbatum est Domino Deo tuo. Non facies in eo quidquam operis tu et filius tuus et filia, servus et ancilla et bos et asinus et omne iumentum tuum et peregrinus tuus, qui est intra portas tuas, ut requiescat servus tuus et ancilla tua sicut et tu. 
Deuteronomy 5 15 Memento quod et ipse servieris in Aegypto, et eduxerit te inde Dominus Deus tuus in manu forti et brachio extento: idcirco praecepit tibi, ut observares diem sabbati.
Deuteronomy 5 16 Honora patrem tuum et matrem, sicut praecepit tibi Dominus Deus tuus, ut longo vivas tempore et bene sit tibi in terra, quam Dominus Deus tuus daturus est tibi.
Deuteronomy 5 17 Non occides.
Deuteronomy 5 18 Neque moechaberis.
Deuteronomy 5 19 Furtumque non facies.
Deuteronomy 5 20 Nec loqueris contra proximum tuum falsum testimonium.
Deuteronomy 5 21 Nec concupisces uxorem proximi tui. Nec desiderabis domum proximi tui, non agrum, non servum, non ancillam, non bovem, non asinum et universa, quae illius sunt”.
Deuteronomy 5 22 Haec verba locutus est Dominus ad omnem multitudinem vestram in monte, de medio ignis et nubis et caliginis voce magna nihil addens amplius; et scripsit ea in duabus tabulis lapideis, quas tradidit mihi.
Deuteronomy 5 23 Vos autem, postquam audistis vocem de medio tenebrarum et montem ardere vidistis, accessistis ad me omnes principes tribuum et maiores natu 
Deuteronomy 5 24 atque dixistis: “Ecce ostendit nobis Dominus Deus noster maiestatem et magnitudinem suam; vocem eius audivimus de medio ignis et probavimus hodie quod, loquente Deo cum homine, vixerit homo. 
Deuteronomy 5 25 Nunc autem cur moriemur, et devorabit nos ignis hic maximus? Si enim audierimus ultra vocem Domini Dei nostri, moriemur. 
Deuteronomy 5 26 Quid est omnis caro, ut audiat vocem Dei viventis, qui de medio ignis loquitur, sicut nos audivimus, et possit vivere? 
Deuteronomy 5 27 Tu magis accede et audi cuncta, quae dixerit Dominus Deus noster, et tu loqueris ad nos cuncta, quae dixerit Dominus Deus noster tibi, et nos audientes faciemus ea”.
Deuteronomy 5 28 Quod cum audisset Dominus, ait ad me: “Audivi vocem verborum populi huius, quae locuti sunt tibi: bene omnia sunt locuti. 
Deuteronomy 5 29 Quis det talem eos habere mentem, ut timeant me et custodiant universa mandata mea in omni tempore, ut bene sit eis et filiis eorum in sempiternum? 
Deuteronomy 5 30 Vade et dic eis: Revertimini in tentoria vestra. 
Deuteronomy 5 31 Tu vero, hic sta mecum, et loquar tibi omnia mandata et praecepta atque iudicia, quae docebis eos, ut faciant ea in terra, quam dabo illis in possessionem”. 
Deuteronomy 5 32 Custodite igitur et facite, quae praecepit Dominus Deus vester vobis; non declinabitis neque ad dexteram neque ad sinistram, 
Deuteronomy 5 33 sed per totam viam, quam praecepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestrae.
Deuteronomy 6 1 Haec sunt mandata et praecep ta atque iudicia, quae mandavit Dominus Deus vester, ut docerem vos, et faciatis ea in terra, ad quam transgredimini possidendam; 
Deuteronomy 6 2 ut timeas Dominum Deum tuum et custodias omnia praecepta et mandata eius, quae ego praecipio tibi et filiis ac nepotibus tuis, cunctis diebus vitae tuae, ut prolongentur dies tui. 
Deuteronomy 6 3 Audi, Israel, et observa, ut facias, et bene sit tibi, et multipliceris amplius, sicut pollicitus est Dominus, Deus patrum tuorum, tibi terram lacte et melle manantem.
Deuteronomy 6 4 Audi, Israel: Dominus Deus noster Dominus unus est. 
Deuteronomy 6 5 Diliges Dominum Deum tuum ex toto corde tuo et ex tota anima tua et ex tota fortitudine tua. 
Deuteronomy 6 6 Eruntque verba haec, quae ego praecipio tibi hodie, in corde tuo, 
Deuteronomy 6 7 et inculcabis ea filiis tuis et loqueris ea sedens in domo tua et ambulans in itinere, decumbens atque consurgens; 
Deuteronomy 6 8 et ligabis ea quasi signum in manu tua, eruntque quasi appensum quid inter oculos tuos, 
Deuteronomy 6 9 scribesque ea in postibus domus tuae et in portis tuis.
Deuteronomy 6 10 Cumque introduxerit te Dominus Deus tuus in terram, pro qua iuravit patribus tuis Abraham, Isaac et Iacob, ut daret tibi, civitates magnas et optimas, quas non aedificasti, 
Deuteronomy 6 11 domos plenas cunctarum opum, quas non implevisti, cisternas, quas non fodisti, vineta et oliveta, quae non plantasti, et comederis et saturatus fueris, 
Deuteronomy 6 12 cave diligenter, ne obliviscaris Domini, qui eduxit te de terra Aegypti, de domo servitutis: 
Deuteronomy 6 13 Dominum Deum tuum timebis et ipsi servies ac per nomen illius iurabis.
Deuteronomy 6 14 Non ibitis post deos alienos, de diis gentium, quae in circuitu vestro sunt, 
Deuteronomy 6 15 quoniam Deus aemulator Dominus Deus tuus in medio tui; ne quando irascatur furor Domini Dei tui contra te et auferat te de superficie terrae. 
Deuteronomy 6 16 Non tentabitis Dominum Deum vestrum, sicut tentastis in Massa. 
Deuteronomy 6 17 Custodite mandata Domini Dei vestri ac testimonia et praecepta, quae praecepit tibi; 
Deuteronomy 6 18 et fac, quod rectum est et bonum in conspectu Domini, ut bene sit tibi, et ingressus possideas terram optimam, de qua iuravit Dominus patribus tuis, 
Deuteronomy 6 19 ut deleret omnes inimicos tuos coram te, sicut locutus est Dominus. 
Deuteronomy 6 20 Cumque interrogaverit te filius tuus cras dicens: “Quid sibi volunt testimonia haec et praecepta atque iudicia, quae praecepit Dominus Deus noster vobis?”, 
Deuteronomy 6 21 dices ei: “Servi eramus pharaonis in Aegypto, et eduxit nos Dominus de Aegypto in manu forti 
Deuteronomy 6 22 fecitque signa atque prodigia magna et pessima in Aegypto contra pharaonem et omnem domum illius in conspectu nostro; 
Deuteronomy 6 23 et eduxit nos inde, ut introductis daret terram, super qua iuravit patribus nostris. 
Deuteronomy 6 24 Praecepitque nobis Dominus, ut faciamus omnia praecepta haec et timeamus Dominum Deum nostrum, et bene sit nobis cunctis diebus vitae nostrae, sicut est hodie. 
Deuteronomy 6 25 Eritque iustitia nobis, si custodierimus et fecerimus omnia mandata haec coram Domino Deo nostro, sicut mandavit nobis”.
Deuteronomy 7 1 Cum introduxerit te Dominus Deus tuus in terram, quam pos sessurus ingredieris, et deleverit gentes multas coram te, Hetthaeum et Gergesaeum et Amorraeum, Chananaeum et Pherezaeum et Hevaeum et Iebusaeum, septem gentes multo maioris numeri quam tu es et robustiores te, 
Deuteronomy 7 2 tradideritque eas Dominus Deus tuus tibi, percuties eas usque ad internecionem. Non inibis cum eis foedus nec misereberis earum 
Deuteronomy 7 3 neque sociabis cum eis coniugia; filiam tuam non dabis filio eius nec filiam illius accipies filio tuo, 
Deuteronomy 7 4 quia seducet filium tuum, ne sequatur me et ut serviat diis alienis, irasceturque furor Domini contra vos et delebit te cito. 
Deuteronomy 7 5 Quin potius haec facietis eis: aras eorum subvertite et confringite lapides et palos lucosque succidite et sculptilia comburite; 
Deuteronomy 7 6 quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram. 
Deuteronomy 7 7 Non quia cunctas gentes numero vincebatis, vobis iunctus est Dominus et elegit vos, cum omnibus sitis populis pauciores, 
Deuteronomy 7 8 sed quia dilexit vos Dominus et custodivit iuramentum, quod iuravit patribus vestris, eduxit vos in manu forti et redemit te de domo servitutis, de manu pharaonis regis Aegypti. 
Deuteronomy 7 9 Et scies quia Dominus Deus tuus ipse est Deus, Deus fidelis, custodiens pactum et misericordiam diligentibus se et his, qui custodiunt mandata eius, in mille generationes 
Deuteronomy 7 10 et reddens odientibus se protinus, ita ut disperdat eos et ultra non differat, protinus eis restituens, quod merentur. 
Deuteronomy 7 11 Custodi ergo mandata et praecepta atque iudicia, quae ego mando tibi hodie, ut facias.
Deuteronomy 7 12 Si audieritis haec iudicia et custodieritis ea et feceritis, custodiet et Dominus Deus tuus tibi pactum et misericordiam, quam iuravit patribus tuis, 
Deuteronomy 7 13 et diliget te et benedicet tibi ac multiplicabit te benedicetque fructui ventris tui et fructui terrae tuae, frumento tuo atque vindemiae, oleo et partui armentorum et incremento ovium tuarum super terram, pro qua iuravit patribus tuis, ut daret eam tibi. 
Deuteronomy 7 14 Benedictus eris prae omnibus populis. Non erit apud te sterilis utriusque sexus, tam in hominibus quam in gregibus tuis. 
Deuteronomy 7 15 Auferet Dominus a te omnem languorem; et infirmitates Aegypti pessimas, quas novisti, non inferet tibi, sed cunctis hostibus tuis. 
Deuteronomy 7 16 Devorabis omnes populos, quos Dominus Deus tuus daturus est tibi; non parcet eis oculus tuus, nec servies diis eorum, ne sint in ruinam tui.
Deuteronomy 7 17 Si dixeris in corde tuo: “Plures sunt gentes istae quam ego; quomodo potero delere eas?”, 
Deuteronomy 7 18 noli metuere eas, sed recordare, quae fecerit Dominus Deus tuus pharaoni et cunctis Aegyptiis, 
Deuteronomy 7 19 plagas maximas, quas viderunt oculi tui, et signa atque portenta manumque robustam et extentum brachium, ut educeret te Dominus Deus tuus; sic faciet cunctis populis, quos metuis. 
Deuteronomy 7 20 Insuper et crabrones mittet Dominus Deus tuus in eos, donec deleat omnes atque disperdat, qui te fugerint et latere potuerint.
Deuteronomy 7 21 Non timebis eos, quia Dominus Deus tuus in medio tui est, Deus magnus et terribilis. 
Deuteronomy 7 22 Ipse consumet nationes has in conspectu tuo paulatim atque per partes. Non poteris delere eas cito, ne multiplicentur contra te bestiae terrae. 
Deuteronomy 7 23 Dabitque eos Dominus Deus tuus in conspectu tuo et conturbabit illos conturbatione magna, donec penitus deleantur. 
Deuteronomy 7 24 Tradetque reges eorum in manus tuas, et disperdes nomina eorum sub caelo; nullus poterit resistere tibi, donec conteras eos.
Deuteronomy 7 25 Sculptilia eorum igne combures; non concupisces argentum et aurum, quibus vestita sunt, neque assumes ex eis tibi quidquam, ne offendas propterea, quia abominatio est Domini Dei tui. 
Deuteronomy 7 26 Nec inferes abominationem in domum tuam, ne fias anathema sicut et illa est; quasi spurcitiam detestaberis et velut inquinamentum ac sordes abominationi habebis, quia anathema est.
Deuteronomy 8 1 Omne mandatum, quod ego praecipio tibi hodie, cave dili genter ut facias, ut possitis vivere et multiplicemini ingressique possideatis terram, pro qua iuravit Dominus patribus vestris. 
Deuteronomy 8 2 Et recordaberis cuncti itineris, per quod adduxit te Dominus Deus tuus his quadraginta annis per desertum, ut affligeret te atque tentaret, et nota fierent, quae in tuo animo versabantur, utrum custodires mandata illius an non. 
Deuteronomy 8 3 Afflixit te penuria et dedit tibi cibum manna, quem ignorabas tu et patres tui, ut ostenderet tibi quod non in solo pane vivat homo, sed in omni verbo, quod egreditur de ore Domini. 
Deuteronomy 8 4 Vestimentum tuum, quo operiebaris, nequaquam defecit, et pes tuus non intumuit his quadraginta annis. 
Deuteronomy 8 5 Recogites ergo in corde tuo quia, sicut erudit homo filium suum, sic Dominus Deus tuus erudivit te, 
Deuteronomy 8 6 ut custodias mandata Domini Dei tui et ambules in viis eius et timeas eum.
Deuteronomy 8 7 Dominus enim Deus tuus introducet te in terram bonam, terram rivorum aquarum et fontium, in cuius campis et montibus erumpunt fluviorum abyssi, 
Deuteronomy 8 8 terram frumenti, hordei ac vinearum, in qua ficus et malogranata et oliveta nascuntur, terram olei ac mellis, 
Deuteronomy 8 9 ubi absque ulla penuria comedes panem tuum et rerum omnium abundantia perfrueris; cuius lapides ferrum sunt, et de montibus eius aeris metalla fodiuntur; 
Deuteronomy 8 10 ut, cum comederis et satiatus fueris, benedicas Domino Deo tuo pro terra optima, quam dedit tibi.
Deuteronomy 8 11 Observa et cave, ne quando obliviscaris Domini Dei tui et neglegas mandata eius atque iudicia et praecepta, quae ego praecipio tibi hodie; 
Deuteronomy 8 12 ne, postquam comederis et satiatus fueris, domos pulchras aedificaveris et habitaveris in eis 
Deuteronomy 8 13 habuerisque armenta et ovium greges multos, argenti et auri cunctarumque rerum copiam, 
Deuteronomy 8 14 elevetur cor tuum, et obliviscaris Domini Dei tui, qui eduxit te de terra Aegypti, de domo servitutis, 
Deuteronomy 8 15 et ductor tuus fuit in solitudine magna atque terribili, in qua erat serpens adurens et scorpio ac terra arida et nullae omnino aquae; qui eduxit tibi rivos de petra durissima 
Deuteronomy 8 16 et cibavit te manna in solitudine, quod nescierunt patres tui, et, postquam afflixit ac probavit te, ad extremum misertus est tui, 
Deuteronomy 8 17 ne diceres in corde tuo: “Fortitudo mea et robur manus meae haec mihi omnia praestiterunt”; 
Deuteronomy 8 18 sed recorderis Domini Dei tui, quod ipse vires tibi praebuerit, ut consequereris prosperitatem, ut impleret pactum suum, super quo iuravit patribus tuis, sicut praesens indicat dies. 
Deuteronomy 8 19 Sin autem oblitus Domini Dei tui secutus fueris deos alienos coluerisque illos et adoraveris, ecce nunc testificor vobis quod omnino dispereatis: 
Deuteronomy 8 20 sicut gentes, quas delevit Dominus in introitu vestro, ita et vos peribitis, si inoboedientes fueritis voci Domini Dei vestri.
Deuteronomy 9 1 Audi, Israel: Tu transgredieris hodie Iordanem, ut possideas nationes maximas et fortiores te, civitates ingentes et ad caelum usque muratas, 
Deuteronomy 9 2 populum magnum atque sublimem, filios Enacim, quos ipse nosti et audisti, quibus nullus potest ex adverso resistere. 
Deuteronomy 9 3 Scies ergo hodie quod Dominus Deus tuus ipse transibit ante te ignis devorans, qui conteret eos atque subiciet ante faciem tuam, ut velociter expellas et deleas eos, sicut locutus est tibi.
Deuteronomy 9 4 Ne dicas in corde tuo, cum deleverit eos Dominus Deus tuus in conspectu tuo: “Propter iustitiam meam introduxit me Dominus, ut terram hanc possiderem”, cum propter impietates nationum istarum expellat eas Dominus ante te. 
Deuteronomy 9 5 Neque enim propter iustitiam tuam et aequitatem cordis tui ingredieris, ut possideas terras earum, sed quia illae egerunt impie, introeunte te, Dominus Deus tuus expellet eos ante te, et ut compleat verbum suum Dominus, quod sub iuramento pollicitus est patribus tuis, Abraham, Isaac et Iacob. 
Deuteronomy 9 6 Scito igitur quod non propter iustitiam tuam Dominus Deus tuus dederit tibi terram hanc optimam in possessionem, cum durissimae cervicis sis populus.
Deuteronomy 9 7 Memento et ne obliviscaris quomodo ad iracundiam provocaveris Dominum Deum tuum in solitudine; ex eo die, quo egressus es ex Aegypto, usque ad locum istum adversum Dominum contendistis. 
Deuteronomy 9 8 Nam et in Horeb provocastis eum, et iratus delere vos voluit, 
Deuteronomy 9 9 quando ascendi in montem, ut acciperem tabulas lapideas, tabulas pacti, quod pepigit vobiscum Dominus, et perseveravi in monte quadraginta diebus ac noctibus panem non comedens et aquam non bibens. 
Deuteronomy 9 10 Deditque mihi Dominus duas tabulas lapideas scriptas digito Dei et continentes omnia verba, quae vobis locutus est in monte de medio ignis, quando contio populi congregata est. 
Deuteronomy 9 11 Cumque transissent quadraginta dies et totidem noctes, dedit mihi Dominus duas tabulas lapideas, tabulas foederis, 
Deuteronomy 9 12 dixitque mihi: “Surge et descende hinc cito, quia peccavit populus tuus, quem eduxisti de Aegypto: deseruerunt velociter viam, quam praecepi eis, feceruntque sibi conflatile”. 
Deuteronomy 9 13 Rursumque ait Dominus ad me: “Cerno quod populus iste durae cervicis sit; 
Deuteronomy 9 14 dimitte me, ut conteram eos et deleam nomen eorum sub caelo et faciam te in gentem, quae hac fortior et maior sit”.
Deuteronomy 9 15 Cumque reversus de monte ardente descenderem et duas tabulas foederis utraque tenerem manu 
Deuteronomy 9 16 vidissemque vos peccasse Domino Deo vestro et fecisse vobis vitulum conflatilem ac deseruisse velociter viam eius, quam Dominus vobis praeceperat, 
Deuteronomy 9 17 arripui duas tabulas et proieci eas de manibus meis confregique eas in conspectu vestro; 
Deuteronomy 9 18 et procidi ante Dominum, sicut prius quadraginta diebus et noctibus panem non comedens et aquam non bibens propter omnia peccata vestra, quae gessistis contra Dominum et eum ad iracundiam provocastis; 
Deuteronomy 9 19 timui enim indignationem et iram illius, qua adversum vos concitatus delere vos voluit. Et exaudivit me Dominus etiam hac vice. 
Deuteronomy 9 20 Adversum Aaron quoque vehementer iratus voluit eum conterere; et pro illo similiter tunc deprecatus sum. 
Deuteronomy 9 21 Peccatum autem vestrum, quod feceratis, id est vitulum, arripiens igne combussi et in frusta comminuens omninoque in pulverem redigens proieci in torrentem, qui de monte descendit.
Deuteronomy 9 22 In Tabera quoque et in Massa et in Cibrottaava provocastis Dominum; 
Deuteronomy 9 23 et quando misit Dominus vos de Cadesbarne dicens: “Ascendite et possidete terram, quam dedi vobis”, contempsistis imperium Domini Dei vestri et non credidistis ei neque vocem eius audire voluistis; 
Deuteronomy 9 24 semper fuistis rebelles contra Dominum a die, qua nosse vos coepi.
Deuteronomy 9 25 Et iacui coram Domino quadraginta diebus ac noctibus, quibus eum suppliciter deprecabar, ne deleret vos, ut fuerat comminatus. 
Deuteronomy 9 26 Et orans dixi: Domine Deus, ne disperdas populum tuum et hereditatem tuam, quam redemisti in magnitudine tua, quos eduxisti de Aegypto in manu forti. 
Deuteronomy 9 27 Recordare servorum tuorum Abraham, Isaac et Iacob; ne aspicias duritiam populi huius et impietatem atque peccatum, 
Deuteronomy 9 28 ne forte dicant habitatores terrae, de qua eduxisti nos: “Non poterat Dominus introducere eos in terram, quam pollicitus est eis, et oderat illos; idcirco eduxit, ut interficeret eos in solitudine”. 
Deuteronomy 9 29 Attamen ipsi sunt populus tuus et hereditas tua, quos eduxisti in fortitudine tua magna et in brachio tuo extento.
Deuteronomy 10 1 In tempore illo dixit Dominus ad me: “Dola tibi duas tabulas lapideas, sicut priores fuerunt, et ascende ad me in montem faciesque tibi arcam ligneam. 
Deuteronomy 10 2 Et scribam in tabulis verba, quae fuerunt in his, quas ante confregisti, ponesque eas in arca”. 
Deuteronomy 10 3 Feci igitur arcam de lignis acaciae; cumque dolassem duas tabulas lapideas instar priorum, ascendi in montem habens eas in manibus. 
Deuteronomy 10 4 Scripsitque in tabulis iuxta id quod prius scripserat, verba decem, quae locutus est Dominus ad vos in monte de medio ignis, quando populus congregatus est, et dedit eas mihi. 
Deuteronomy 10 5 Reversusque de monte descendi et posui tabulas in arcam, quam feceram; quae hucusque ibi sunt, sicut mihi praecepit Dominus.
Deuteronomy 10 6 Filii autem Israel castra moverunt ex Berothbeneiacan in Mosera, ubi Aaron mortuus ac sepultus est; pro quo sacerdotio functus est Eleazar filius eius. 
Deuteronomy 10 7 Inde venerunt in Gadgad; de quo loco profecti castrametati sunt in Ietebatha, in terra torrentium aquarum.
Deuteronomy 10 8 Eo tempore separavit Dominus tribum Levi, ut portaret arcam foederis Domini et staret coram eo in ministerio ac benediceret in nomine illius usque in praesentem diem. 
Deuteronomy 10 9 Quam ob rem non habuit Levi partem neque hereditatem cum fratribus suis, quia ipse Dominus hereditas eius est, sicut promisit ei Dominus Deus tuus.
Deuteronomy 10 10 Ego autem steti in monte sicut prius quadraginta diebus ac noctibus, exaudivitque me Dominus etiam hac vice et te perdere noluit.
Deuteronomy 10 11 Dixitque mihi: “Surge, vade et praecede populum, ut ingrediatur et possideat terram, quam iuravi patribus eorum, ut traderem eis”.
Deuteronomy 10 12 Et nunc, Israel, quid Dominus Deus tuus petit a te, nisi ut timeas Dominum Deum tuum et ambules in viis eius et diligas eum ac servias Domino Deo tuo in toto corde tuo et in tota anima tua 
Deuteronomy 10 13 custodiasque mandata Domini et praecepta eius, quae ego hodie praecipio, ut bene sit tibi? 
Deuteronomy 10 14 En Domini Dei tui caelum est et caelum caeli, terra et omnia, quae in ea sunt; 
Deuteronomy 10 15 et tamen patribus tuis conglutinatus est Dominus et amavit eos elegitque semen eorum post eos, id est vos, de cunctis gentibus, sicut hodie comprobatur.
Deuteronomy 10 16 Circumcidite igitur praeputium cordis vestri et cervicem vestram, ne induretis amplius, 
Deuteronomy 10 17 quia Dominus Deus vester ipse est Deus deorum et Dominus dominantium, Deus magnus, potens et terribilis, qui personam non accipit nec munera, 
Deuteronomy 10 18 facit iudicium pupillo et viduae, amat peregrinum et dat ei victum atque vestitum. 
Deuteronomy 10 19 Et vos ergo, amate peregrinos, quia et ipsi fuistis advenae in terra Aegypti. 
Deuteronomy 10 20 Dominum Deum tuum timebis et ei servies, ipsi adhaerebis iurabisque in nomine illius. 
Deuteronomy 10 21 Ipse est laus tua et Deus tuus, qui fecit tibi haec magnalia et terribilia, quae viderunt oculi tui. 
Deuteronomy 10 22 In septuaginta animabus descenderunt patres tui in Aegyptum; et ecce nunc multiplicavit te Dominus Deus tuus sicut astra caeli.
Deuteronomy 11 1 Ama itaque Dominum Deum tuum et custodi obser vationem eius et praecepta, iudicia atque mandata omni tempore.
Deuteronomy 11 2 Cognoscite hodie, quae ignorant filii vestri, qui non viderunt disciplinam Domini Dei vestri, magnalia eius et robustam manum extentumque brachium, 
Deuteronomy 11 3 signa et opera, quae fecit in medio Aegypti pharaoni regi et universae terrae eius 
Deuteronomy 11 4 omnique exercitui Aegyptiorum et equis ac curribus; quomodo operuerint eos aquae maris Rubri, cum vos persequerentur, et deleverit eos Dominus usque in praesentem diem; 
Deuteronomy 11 5 vobisque, quae fecerit in solitudine, donec veniretis ad hunc locum; 
Deuteronomy 11 6 et Dathan atque Abiram filiis Eliab, qui fuit filius Ruben, quos aperto ore suo terra absorbuit cum domibus et tabernaculis et universa substantia eorum, quam habebant in medio Israel.
Deuteronomy 11 7 Oculi vestri viderunt omnia opera Domini magna, quae fecit, 
Deuteronomy 11 8 ut custodiatis universa mandata, quae ego hodie praecipio vobis, ut roboremini et possitis introire et possidere terram, ad quam ingredimini, 
Deuteronomy 11 9 multoque in ea vivatis tempore, quam sub iuramento pollicitus est Dominus patribus vestris et semini eorum, lacte et melle manantem. 
Deuteronomy 11 10 Terra enim, ad quam ingredieris possidendam, non est sicut terra Aegypti, de qua existis, ubi, iacto semine, in hortorum morem aquae pede ducuntur irriguae; 
Deuteronomy 11 11 sed montuosa est et campestris, de caelo exspectans pluvias, 
Deuteronomy 11 12 quam Dominus Deus tuus semper invisit, et oculi illius in ea sunt a principio anni usque ad finem eius.
Deuteronomy 11 13 Si ergo oboedieritis mandatis meis, quae hodie praecipio vobis, ut diligatis Dominum Deum vestrum et serviatis ei in toto corde vestro et in tota anima vestra, 
Deuteronomy 11 14 dabo pluviam terrae vestrae temporaneam et serotinam in tempore suo, ut colligas frumentum et vinum et oleum, 
Deuteronomy 11 15 et dabit fenum ex agris ad pascenda iumenta, et ut ipse comedas ac satureris. 
Deuteronomy 11 16 Cavete, ne decipiatur cor vestrum, et recedatis a Domino serviatisque diis alienis et adoretis eos, 
Deuteronomy 11 17 iratusque Dominus contra vos claudat caelum, et pluviae non descendant, nec terra det fructum suum, pereatisque velociter de terra optima, quam Dominus daturus est vobis.
Deuteronomy 11 18 Ponite haec verba mea in cordibus et in animis vestris et ligate ea pro signo in manibus et inter oculos vestros collocate quasi appensum quid. 
Deuteronomy 11 19 Docete ea filios vestros, de illis loquendo, quando sederis in domo tua et ambulaveris in via et accubueris atque surrexeris. 
Deuteronomy 11 20 Scribes ea super postes domus tuae et portas tuas, 
Deuteronomy 11 21 ut multiplicentur dies tui et filiorum tuorum in terra, quam iuravit Dominus patribus tuis, ut daret eis, quamdiu caelum imminet terrae. 
Deuteronomy 11 22 Si enim custodieritis omnia mandata haec, quae ego praecipio vobis, et feceritis ea, ut diligatis Dominum Deum vestrum et ambuletis in omnibus viis eius adhaerentes ei, 
Deuteronomy 11 23 disperdet Dominus omnes gentes istas ante faciem vestram, et possidebitis eas, quae maiores et fortiores vobis sunt; 
Deuteronomy 11 24 omnis locus, quem calcaverit pes vester, vester erit. A deserto et a Libano, a flumine magno Euphrate usque ad mare occidentale erunt termini vestri. 
Deuteronomy 11 25 Nullus stabit contra vos; terrorem vestrum et formidinem dabit Dominus Deus vester super omnem terram, quam calcaturi estis, sicut locutus est vobis.
Deuteronomy 11 26 En propono in conspectu vestro hodie benedictionem et maledictionem: 
Deuteronomy 11 27 benedictionem, si oboedieritis mandatis Domini Dei vestri, quae ego hodie praecipio vobis; 
Deuteronomy 11 28 maledictionem, si non oboedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis. 
Deuteronomy 11 29 Cum introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal, 
Deuteronomy 11 30 qui sunt trans Iordanem, post viam quae vergit ad solis occubitum in terra Chananaei, qui habitat in Araba contra Galgalam, quae est iuxta Quercus Moreh. 
Deuteronomy 11 31 Vos enim transibitis Iordanem, ut possideatis terram, quam Dominus Deus vester daturus est vobis, et habitetis in illa. 
Deuteronomy 11 32 Videte ergo ut impleatis omnia praecepta atque iudicia, quae ego hodie ponam in conspectu vestro.
Deuteronomy 12 1 Haec sunt praecepta atque iudicia, quae facere debetis in terra, quam Dominus, Deus patrum tuorum, daturus est tibi, ut possideas eam cunctis diebus, quibus super humum gradieris.
Deuteronomy 12 2 Subvertite omnia loca, in quibus coluerunt gentes, quas possessuri estis, deos suos super montes excelsos et colles et subter omne lignum frondosum. 
Deuteronomy 12 3 Dissipate aras eorum et confringite lapides, palos igne comburite et idola comminuite, disperdite nomina eorum de locis illis.
Deuteronomy 12 4 Non facietis ita Domino Deo vestro. 
Deuteronomy 12 5 Sed ad locum, quem elegerit Dominus Deus vester de cunctis tribubus vestris, ut ponat nomen suum ibi et habitet in eo, venietis 
Deuteronomy 12 6 et offeretis in illo loco holocausta et victimas vestras, decimas et donaria manuum vestrarum et vota atque dona, primogenita boum et ovium. 
Deuteronomy 12 7 Et comedetis ibi in conspectu Domini Dei vestri ac laetabimini in cunctis, ad quae miseritis manum vos et domus vestrae, in quibus benedixerit vobis Dominus Deus vester.
Deuteronomy 12 8 Non facietis secundum omnia, quae nos hic facimus hodie, singuli, quod sibi rectum videtur; 
Deuteronomy 12 9 neque enim usque in praesens tempus venistis ad requiem et possessionem, quam Dominus Deus vester daturus est vobis. 
Deuteronomy 12 10 Transibitis Iordanem et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum et absque ullo timore habitetis 
Deuteronomy 12 11 in loco, quem elegerit Dominus Deus vester, ut habitet nomen eius in eo. Illuc omnia, quae praecipio, conferetis: holocausta et hostias ac decimas et donaria manuum vestrarum et, quidquid praecipuum est in muneribus, quae vovebitis Domino. 
Deuteronomy 12 12 Ibi laetabimini coram Domino Deo vestro vos, filii ac filiae vestrae, famuli et famulae atque Levites, qui in urbibus vestris commoratur; neque enim habet partem et possessionem inter vos.
Deuteronomy 12 13 Cave, ne offeras holocausta tua in omni loco, quem videris, 
Deuteronomy 12 14 sed in eo, quem elegerit Dominus in una tribuum tuarum, offeres holocausta et ibi facies quaecumque praecipio tibi. 
Deuteronomy 12 15 Sin autem comedere volueris, et te esus carnium delectaverit, occide et comede carnem iuxta benedictionem Domini Dei tui, quam dedit tibi in omnibus urbibus tuis; sive immundus sive mundus comedet illam, sicut capream et cervum, 
Deuteronomy 12 16 absque esu dumtaxat sanguinis, quem super terram quasi aquam effundes. 
Deuteronomy 12 17 Non poteris comedere in oppidis tuis decimam frumenti et vini et olei tui, primogenita armentorum et pecorum et omnia, quae voveris et sponte offerre volueris, et primitiva manuum tuarum. 
Deuteronomy 12 18 Sed coram Domino Deo tuo comedes ea in loco, quem elegerit Dominus Deus tuus, tu et filius tuus ac filia tua, servus et famula atque Levites, qui manet in urbibus tuis; et laetaberis coram Domino Deo tuo in cunctis, ad quae extenderis manum tuam. 
Deuteronomy 12 19 Cave, ne derelinquas Levitem omni tempore, quo versaris in terra tua.
Deuteronomy 12 20 Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua, comedes carnem secundum omne desiderium animae tuae; 
Deuteronomy 12 21 locus autem, quem elegerit Dominus Deus tuus, ut sit nomen eius ibi, si procul fuerit, occides de armentis et pecoribus, quae dederit tibi Dominus, sicut praecepi tibi, et comedes in oppidis tuis, ut tibi placet. 
Deuteronomy 12 22 Sicut comeditur caprea et cervus, ita vesceris eis; et mundus et immundus in commune vescentur. 
Deuteronomy 12 23 Hoc solum cave, ne sanguinem comedas; sanguis enim eorum anima est, et idcirco non debes animam comedere cum carnibus. 
Deuteronomy 12 24 Non comedes eum, sed super terram fundes quasi aquam; 
Deuteronomy 12 25 non comedes eum, ut bene sit tibi et filiis tuis post te, cum feceris, quod placet in conspectu Domini. 
Deuteronomy 12 26 Quae autem sanctificaveris et voveris Domino, tolles et venies ad locum, quem elegerit Dominus, 
Deuteronomy 12 27 et offeres holocausta tua, carnem et sanguinem super altare Domini Dei tui; sanguis hostiarum tuarum fundetur in altari, carnibus autem ipse vesceris.
Deuteronomy 12 28 Observa et audi omnia, quae ego praecipio tibi, ut bene sit tibi et filiis tuis post te in sempiternum, cum feceris, quod bonum est et placitum in conspectu Domini Dei tui.
Deuteronomy 12 29 Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas atque habitaveris in terra earum, 
Deuteronomy 12 30 cave, ne irretiaris per eas, postquam te fuerint introeunte subversae, et requiras caeremonias earum dicens: “Sicut coluerunt gentes istae deos suos, ita et ego colam”. 
Deuteronomy 12 31 Non facies similiter Domino Deo tuo; omnes enim abominationes, quas aversatur Dominus, fecerunt diis suis offerentes etiam filios et filias et comburentes igne.
Deuteronomy 13 1 Quod praecipio vobis, hoc custodite et facite, nec addas quidquam nec minuas. 
Deuteronomy 13 2 Si surrexerit in medio tui prophetes aut, qui somnium vidisse se dicat, et dederit tibi signum vel portentum, 
Deuteronomy 13 3 et evenerit, quod locutus est, et dixerit tibi: “Eamus et sequamur deos alienos, quos ignoras, et serviamus eis”, 
Deuteronomy 13 4 non audies verba prophetae illius aut somniatoris, quia tentat vos Dominus Deus vester, ut sciat utrum diligatis eum an non in toto corde et in tota anima vestra. 
Deuteronomy 13 5 Dominum Deum vestrum sequimini et ipsum timete et mandata illius custodite et audite vocem eius; ipsi servietis et ipsi adhaerebitis. 
Deuteronomy 13 6 Propheta autem ille aut fictor somniorum interficietur, quia locutus est, ut vos averteret a Domino Deo vestro, qui eduxit vos de terra Aegypti et redemit te de domo servitutis; ut errare te faceret de via, quam tibi praecepit Dominus Deus tuus; et auferes malum de medio tui.
Deuteronomy 13 7 Si tibi voluerit persuadere frater tuus filius matris tuae aut filius tuus vel filia sive uxor, quae est in sinu tuo, aut amicus, quem diligis ut animam tuam, clam dicens: “Eamus et serviamus diis alienis”, quos ignorasti tu et patres tui, 
Deuteronomy 13 8 de diis cunctarum in circuitu gentium, quae iuxta vel procul sunt ab initio usque ad finem terrae, 
Deuteronomy 13 9 non acquiescas ei nec audias, neque parcat ei oculus tuus, ut miserearis et occultes eum, 
Deuteronomy 13 10 sed interficies. Sit primum manus tua super eum, et postea omnis populus mittat manum: 
Deuteronomy 13 11 lapidibus obrutus necabitur, quia voluit te abstrahere a Domino Deo tuo, qui eduxit te de terra Aegypti, de domo servitutis, 
Deuteronomy 13 12 ut omnis Israel audiens timeat, et nequaquam ultra faciat quippiam huius rei simile in medio tui.
Deuteronomy 13 13 Si audieris in una urbium tuarum, quas Dominus Deus tuus dabit tibi ad habitandum, dicentes aliquos: 
Deuteronomy 13 14 “Egressi sunt filii Belial de medio tui et averterunt habitatores urbis suae atque dixerunt: Eamus et serviamus diis alienis”, quos ignorastis, 
Deuteronomy 13 15 quaere sollicite et, diligenter rei veritate perspecta, si inveneris certum esse, quod dicitur, et abominationem hanc opere perpetratam in medio tui, 
Deuteronomy 13 16 percuties habitatores urbis illius in ore gladii et delebis eam ac omnia, quae in illa sunt. 
Deuteronomy 13 17 Quidquid etiam supellectilis fuerit, congregabis in medio platearum eius et cum ipsa civitate succendes, ita ut universa consumas Domino Deo tuo, et sit tumulus sempiternus: non aedificabitur amplius. 
Deuteronomy 13 18 Et non adhaerebit de illo anathemate quidquam in manu tua, ut avertatur Dominus ab ira furoris sui et misereatur tui multiplicetque te, sicut iuravit patribus tuis, 
Deuteronomy 13 19 quando audieris vocem Domini Dei tui custodiens omnia mandata eius, quae ego praecipio tibi hodie, ut facias quod placitum est in conspectu Domini Dei tui.
Deuteronomy 14 1 Filii estote Domini Dei ve stri; non vos incidetis nec fa cietis calvitium inter oculos vestros super mortuo, 
Deuteronomy 14 2 quoniam populus sanctus es Domino Deo tuo, et te elegit, ut sis ei in populum peculiarem de cunctis gentibus, quae sunt super terram.
Deuteronomy 14 3 Ne comedatis quidquid abominabile est.
Deuteronomy 14 4 Hoc est animal, quod comedere potestis: bovem et ovem et capram, 
Deuteronomy 14 5 cervum et capream, bubalum, tragelaphum, pygargum, orygem, rupicapram. 
Deuteronomy 14 6 Omne animal inter pecora, quod findit ungulam plene in duas partes et ruminat, comedetis; 
Deuteronomy 14 7 de his autem, quae ruminant et ungulam non findunt, haec comedere non debetis: camelum, leporem, hyracem, quia ruminant et non dividunt ungulam, immunda erunt vobis. 
Deuteronomy 14 8 Sus quoque, quoniam dividit ungulam et non ruminat, immunda erit vobis: carnibus eorum non vescemini et cadavera non tangetis.
Deuteronomy 14 9 Haec comedetis ex omnibus, quae morantur in aquis: quae habent pinnulas et squamas comedite; 
Deuteronomy 14 10 quae absque pinnulis et squamis sunt, ne comedatis, quia immunda sunt vobis.
Deuteronomy 14 11 Omnes aves mundas comedite; 
Deuteronomy 14 12 has autem ne comedatis: aquilam scilicet et grypem et alietum, 
Deuteronomy 14 13 ixon et vulturem ac milvum iuxta genus suum 
Deuteronomy 14 14 et omne corvini generis, 
Deuteronomy 14 15 struthionem ac noctuam et larum atque accipitrem iuxta genus suum, 
Deuteronomy 14 16 bubonem ac cycnum et ibin 
Deuteronomy 14 17 ac mergulum, porphyrionem et nycticoracem, 
Deuteronomy 14 18 erodium et charadrium, singula in genere suo, upupam quoque et vespertilionem. 
Deuteronomy 14 19 Et omne, quod reptat et pinnulas habet, immundum erit vobis, nec comedetur. 
Deuteronomy 14 20 Omne volatile, quod mundum est, comedite.
Deuteronomy 14 21 Quidquid morticinum est, ne vescamini ex eo; advenae, qui intra portas tuas est, da, ut comedat, aut vende peregrino: quia tu populus sanctus es Domino Deo tuo. Non coques haedum in lacte matris suae.
Deuteronomy 14 22 Decimam partem separabis de cunctis frugibus seminis tui, quae nascuntur in terra per annos singulos; 
Deuteronomy 14 23 et comedes in conspectu Domini Dei tui in loco, quem elegerit, ut in eo nomen illius habitet, decimam frumenti tui et vini et olei et primogenita de armentis et ovibus tuis, ut discas timere Dominum Deum tuum omni tempore.
Deuteronomy 14 24 Cum autem longior fuerit tibi via et locus, quem elegerit Dominus Deus tuus, ut ponat nomen suum ibi tibique benedixerit, nec potueris ad eum haec cuncta portare, 
Deuteronomy 14 25 vendes omnia et in pretium rediges; portabisque manu tua et proficisceris ad locum, quem elegerit Dominus Deus tuus, 
Deuteronomy 14 26 et emes ex eadem pecunia, quidquid tibi placuerit, sive ex armentis sive ex ovibus, vinum quoque et siceram et omne, quod desiderat anima tua; et comedes ibi coram Domino Deo tuo et epulaberis tu et domus tua 
Deuteronomy 14 27 et Levites, qui intra portas tuas est: cave, ne derelinquas eum, quia non habet partem nec possessionem tecum.
Deuteronomy 14 28 Anno tertio separabis aliam decimam ex omnibus, quae nascuntur tibi eo tempore, et repones intra portas tuas; 
Deuteronomy 14 29 venietque Levites, qui non habet partem nec possessionem tecum, et peregrinus ac pupillus ac vidua, qui intra portas tuas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum, quae feceris.
Deuteronomy 15 1 Septimo anno facies remis sionem, 
Deuteronomy 15 2 quae hoc ordine ce lebrabitur: cui debetur aliquid a proximo ac fratre suo, repetere non poterit, quia annus remissionis est Domino. 
Deuteronomy 15 3 A peregrino exiges; civem et propinquum repetendi, quod tuum est, non habebis potestatem. 
Deuteronomy 15 4 Sed omnino indigens non erit apud te, quia benedicet tibi Dominus Deus tuus in terra, quam traditurus est tibi in possessionem, 
Deuteronomy 15 5 si tamen audieris vocem Domini Dei tui et custodieris universum mandatum hoc, quod ego hodie praecipio tibi, 
Deuteronomy 15 6 quia Dominus Deus tuus benedicet tibi, ut pollicitus est. Fenerabis gentibus multis et ipse a nullo accipies mutuum; dominaberis nationibus plurimis, et tui nemo dominabitur.
Deuteronomy 15 7 Si unus de fratribus tuis, qui morantur in una civitatum tuarum in terra, quam Dominus Deus tuus daturus est tibi, ad paupertatem venerit, non obdurabis cor tuum nec contrahes manum; 
Deuteronomy 15 8 sed aperies eam pauperi fratri tuo et dabis mutuum, quod eum indigere perspexeris. 
Deuteronomy 15 9 Cave, ne forte subrepat tibi impia cogitatio, et dicas in corde tuo: “Appropinquat septimus annus remissionis”, et avertas oculos tuos a paupere fratre tuo nolens ei, quod postulat, mutuum commodare, ne clamet contra te ad Dominum, et fiat tibi in peccatum. 
Deuteronomy 15 10 Sed dabis ei, nec contristabitur cor tuum in eius necessitatibus sublevandis, nam propter hoc benedicet tibi Dominus Deus tuus in omni opere tuo et in cunctis, ad quae manum miseris. 
Deuteronomy 15 11 Non deerunt pauperes in terra habitationis tuae; idcirco ego praecipio tibi, ut aperias manum fratri tuo egeno et pauperi, qui tecum versatur in terra tua.
Deuteronomy 15 12 Cum tibi venditus fuerit frater tuus Hebraeus aut Hebraea et sex annis servierit tibi, in septimo anno dimittes eum liberum; 
Deuteronomy 15 13 et quem libertate donaveris, nequaquam vacuum abire patieris. 
Deuteronomy 15 14 Sed dabis ei viaticum de gregibus et de area et torculari tuo, quibus Dominus Deus tuus benedixerit tibi. 
Deuteronomy 15 15 Memento quod et ipse servieris in terra Aegypti, et liberaverit te Dominus Deus tuus; idcirco ego nunc hoc praecipio tibi. 
Deuteronomy 15 16 Sin autem dixerit: “Nolo egredi”, eo quod diligat te et domum tuam et bene sibi apud te esse sentiat, 
Deuteronomy 15 17 assumes subulam et perforabis aurem eius in ianua domus tuae, et serviet tibi usque in aeternum. Ancillae quoque similiter facies. 
Deuteronomy 15 18 Non sit durum in oculis tuis dimittere eum liberum, quoniam iuxta mercedem mercennarii per sex annos servivit tibi, et benedicet tibi Dominus Deus tuus in cunctis operibus, quae egeris.
Deuteronomy 15 19 De primogenitis, quae nascuntur in armentis et ovibus tuis, quidquid sexus est masculini, sanctificabis Domino Deo tuo; non operaberis in primogenito bovis et non tondebis primogenita ovium. 
Deuteronomy 15 20 In conspectu Domini Dei tui comedes ea per annos singulos in loco, quem elegerit Dominus, tu et domus tua. 
Deuteronomy 15 21 Sin autem habuerit maculam et vel claudum fuerit vel caecum aut in aliqua parte deforme vel debile, non immolabis illud Domino Deo tuo, 
Deuteronomy 15 22 sed intra portas tuas comedes illud; tam mundus quam immundus similiter vescentur eis, quasi caprea et cervo. 
Deuteronomy 15 23 Solum sanguinem eorum non comedes, sed effundes in terram quasi aquam.
Deuteronomy 16 1 Observa mensem Abib, ut facias Pascha Domino Deo tuo; quoniam in isto mense Abib eduxit te Dominus Deus tuus de Aegypto nocte. 
Deuteronomy 16 2 Immolabisque Pascha Domino Deo tuo de ovibus et de bobus in loco, quem elegerit Dominus Deus tuus, ut habitet nomen eius ibi. 
Deuteronomy 16 3 Non comedes cum eo panem fermentatum; septem diebus comedes absque fermento afflictionis panem, quoniam festinanter egressus es de Aegypto, ut memineris diei egressionis tuae de Aegypto omnibus diebus vitae tuae. 
Deuteronomy 16 4 Non apparebit fermentum in omnibus terminis tuis septem diebus; et non manebit de carnibus eius, quod immolatum est vespere in die primo, usque mane. 
Deuteronomy 16 5 Non poteris immolare Pascha in qualibet urbium tuarum, quas Dominus Deus tuus daturus est tibi, 
Deuteronomy 16 6 sed in loco, quem elegerit Dominus Deus tuus, ut habitet nomen eius ibi, immolabis Pascha vespere ad solis occasum, quando egressus es de Aegypto. 
Deuteronomy 16 7 Et coques et comedes in loco, quem elegerit Dominus Deus tuus, maneque consurgens vades in tabernacula tua. 
Deuteronomy 16 8 Sex diebus comedes azyma et in die septimo, quia collecta est Domino Deo tuo, non facies opus.
Deuteronomy 16 9 Septem hebdomadas numerabis tibi ab ea die, qua falcem in segetem miseris, 
Deuteronomy 16 10 et celebrabis diem festum Hebdomadarum Domino Deo tuo, oblationem spontaneam manus tuae, quam offeres iuxta benedictionem Domini Dei tui. 
Deuteronomy 16 11 Et epulaberis coram Domino Deo tuo tu, filius tuus et filia tua, servus tuus et ancilla tua et Levites, qui est intra portas tuas, advena ac pupillus et vidua, qui morantur tecum in loco, quem elegerit Dominus Deus tuus, ut habitet nomen eius ibi; 
Deuteronomy 16 12 et recordaberis quoniam servus fueris in Aegypto custodiesque ac facies, quae praecepta sunt.
Deuteronomy 16 13 Sollemnitatem quoque Tabernaculorum celebrabis per septem dies, quando collegeris de area et torculari fruges tuas; 
Deuteronomy 16 14 et epulaberis in festivitate tua tu, filius tuus et filia, servus tuus et ancilla, Levites quoque et advena, pupillus ac vidua, qui intra portas tuas sunt. 
Deuteronomy 16 15 Septem diebus Domino Deo tuo festa celebrabis in loco, quem elegerit Dominus, quia benedicet tibi Dominus Deus tuus in cunctis frugibus tuis et in omni opere manuum tuarum, erisque totus in laetitia.
Deuteronomy 16 16 Tribus vicibus per annum apparebit omne masculinum tuum in conspectu Domini Dei tui in loco, quem elegerit: in sollemnitate Azymorum et in sollemnitate Hebdomadarum et in sollemnitate Tabernaculorum. Non apparebit ante Dominum vacuus, 
Deuteronomy 16 17 sed offeret unusquisque secundum quod habuerit, iuxta benedictionem Domini Dei tui, quam dederit tibi.
Deuteronomy 16 18 Iudices et praefectos operum constitues in omnibus portis tuis, quas Dominus Deus tuus dederit tibi per singulas tribus tuas, ut iudicent populum iusto iudicio. 
Deuteronomy 16 19 Non declinabis iudicium. Non accipies personam nec munera, quia munera excaecant oculos sapientum et mutant causas iustorum. 
Deuteronomy 16 20 Iustitiam, iustitiam persequeris, ut vivas et possideas terram, quam Dominus Deus tuus dederit tibi.
Deuteronomy 16 21 Non plantabis tibi palum, omnem arborem iuxta altare Domini Dei tui, quod feceris tibi. 
Deuteronomy 16 22 Neque constitues lapidem, quem odit Dominus Deus tuus.
Deuteronomy 17 1 Non immolabis Domino Deo tuo ovem et bovem, in quo est macula aut quippiam vitii, quia abominatio est Domino Deo tuo.
Deuteronomy 17 2 Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier, qui faciant, quod malum est in conspectu Domini Dei tui, et transgrediantur pactum illius, 
Deuteronomy 17 3 ut vadant et serviant diis alienis et adorent eos, solem vel lunam vel omnem militiam caeli, quae non praecepi, 
Deuteronomy 17 4 et hoc tibi fuerit nuntiatum, audiensque inquisieris diligenter et verum esse reppereris, et abominatio haec facta est in Israel, 
Deuteronomy 17 5 educes virum vel mulierem, qui hanc rem sceleratissimam perpetrarunt, ad portas civitatis tuae, et lapidibus obruentur. 
Deuteronomy 17 6 In ore duorum aut trium testium peribit, qui interficietur; nemo occidatur uno contra se dicente testimonium. 
Deuteronomy 17 7 Manus testium prima erit ad interficiendum eum, et manus reliqui populi extrema mittetur, ut auferas malum de medio tui.
Deuteronomy 17 8 Si intra portas tuas in litibus difficile et ambiguum apud te iudicium esse perspexeris inter sanguinem et sanguinem, causam et causam, plagam et plagam, surge et ascende ad locum, quem elegerit Dominus Deus tuus, 
Deuteronomy 17 9 veniesque ad sacerdotes levitici generis et ad iudicem, qui fuerit illo tempore; quaeresque ab eis, qui indicabunt tibi iudicii sententiam. 
Deuteronomy 17 10 Et facies quodcumque dixerint tibi de loco, quem elegerit Dominus, et observabis, ut facias omnia quae docuerint te 
Deuteronomy 17 11 iuxta mandatum, quod mandaverunt, et iuxta sententiam, quam dixerint tibi. Nec declinabis ad dexteram vel ad sinistram. 
Deuteronomy 17 12 Qui autem superbierit nolens oboedire sacerdotis imperio, qui eo tempore ministrat Domino Deo tuo, aut decreto iudicis, morietur homo ille, et auferes malum de Israel; 
Deuteronomy 17 13 cunctusque populus audiens timebit, ut nullus deinceps intumescat superbia.
Deuteronomy 17 14 Cum ingressus fueris terram, quam Dominus Deus tuus dabit tibi, et possederis eam habitaverisque in illa et dixeris: “Constituam super me regem, sicut habent omnes per circuitum nationes”, 
Deuteronomy 17 15 eum constitues super te regem, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.
Deuteronomy 17 16 Tantummodo non multiplicabit sibi equos nec reducet populum in Aegyptum, ut equitatus numerum augeat, praesertim cum Dominus praeceperit vobis, ut nequaquam amplius per hanc viam revertamini. 
Deuteronomy 17 17 Neque habebit uxores plurimas, ne declinet cor eius, neque argenti et auri immensa pondera. 
Deuteronomy 17 18 Postquam autem sederit in solio regni sui, describet sibi exemplar legis huius in volumine accipiens illam a sacerdotibus leviticae tribus; 
Deuteronomy 17 19 et habebit secum legetque illud omnibus diebus vitae suae, ut discat timere Dominum Deum suum. et custodire verba legis huius et praecepta ista et quae in lege praecepta sunt. 
Deuteronomy 17 20 Nec elevetur cor eius in superbiam super fratres suos neque declinet a mandatis in partem dexteram vel sinistram, ut longo tempore regnet ipse et filii eius in medio Israel.
Deuteronomy 18 1 Non habebunt sacerdotes le vitae, omnis tribus Levi, par tem et hereditatem cum reliquo Israel; de sacrificiis Domini et hereditate eius comedent 
Deuteronomy 18 2 et nihil accipient de possessione fratrum suorum: Dominus enim ipse est hereditas eorum, sicut locutus est illis.
Deuteronomy 18 3 Hoc erit ius sacerdotum a populo, ab his qui offerunt victimas: sive bovem sive ovem immolaverint, dabunt sacerdoti armum et duas maxillas ac ventriculum, 
Deuteronomy 18 4 primitias frumenti, vini et olei et lanarum ex ovium tonsione. 
Deuteronomy 18 5 Ipsum enim elegit Dominus Deus tuus de cunctis tribubus tuis, ut stet et ministret in nomine Domini ipse et filii eius in sempiternum.
Deuteronomy 18 6 Si exierit Levites de una urbium tuarum ex omni Israel, in qua ut advena habitat, et voluerit venire desiderans locum, quem elegerit Dominus, 
Deuteronomy 18 7 ministrabit in nomine Domini Dei sui, sicut omnes fratres eius levitae, qui stabunt ibi coram Domino. 
Deuteronomy 18 8 Partem ciborum eandem accipiet quam et ceteri, excepto eo, quod ex paterna ei successione debetur.
Deuteronomy 18 9 Quando ingressus fueris terram, quam Dominus Deus tuus dabit tibi, cave, ne imitari velis abominationes illarum gentium. 
Deuteronomy 18 10 Nec inveniatur in te, qui filium suum aut filiam traducat per ignem, aut qui sortes sciscitetur et observet nubes atque auguria, nec sit maleficus 
Deuteronomy 18 11 nec incantator, nec qui pythones consulat nec divinos, aut quaerat a mortuis veritatem; 
Deuteronomy 18 12 omnia enim haec abominatur Dominus et propter istiusmodi scelera expellet eos in introitu tuo. 
Deuteronomy 18 13 Perfectus eris et absque macula cum Domino Deo tuo. 
Deuteronomy 18 14 Gentes istae, quarum possidebis terram, augures et divinos audiunt; tu autem a Domino Deo tuo aliter institutus es.
Deuteronomy 18 15 Prophetam de gente tua et de fratribus tuis sicut me suscitabit tibi Dominus Deus tuus; ipsum audietis, 
Deuteronomy 18 16 ut petiisti a Domino Deo tuo in Horeb, quando contio congregata est, atque dixisti: “Ultra non audiam vocem Domini Dei mei et ignem hunc maximum amplius non videbo, ne moriar”. 
Deuteronomy 18 17 Et ait Dominus mihi: “Bene omnia sunt locuti; 
Deuteronomy 18 18 prophetam suscitabo eis de medio fratrum suorum similem tui et ponam verba mea in ore eius, loqueturque ad eos omnia, quae praecepero illi. 
Deuteronomy 18 19 Qui autem verba mea, quae loquetur in nomine meo, audire noluerit, ego ultor exsistam. 
Deuteronomy 18 20 Propheta autem qui, arrogantia depravatus, voluerit loqui in nomine meo, quae ego non praecepi illi ut diceret, aut ex nomine alienorum deorum, interficietur”. 
Deuteronomy 18 21 Quod si tacita cogitatione responderis: “Quomodo possum intellegere verbum, quod Dominus non est locutus?”, 
Deuteronomy 18 22 hoc habebis signum: quod in nomine Domini propheta ille praedixerit, et non evenerit, hoc Dominus non est locutus, sed per tumorem animi sui propheta confinxit; et idcirco non timebis eum.
Deuteronomy 19 1 Cum disperderit Dominus Deus tuus gentes, quarum ti bi traditurus est terram, et possederis eam habitaverisque in urbibus eius et in aedibus, 
Deuteronomy 19 2 tres civitates separabis tibi in medio terrae, quam Dominus Deus tuus dabit tibi in possessionem 
Deuteronomy 19 3 sternens diligenter viam; et in tres aequaliter partes totam terrae tuae provinciam divides, ut habeat e vicino, qui propter homicidium profugus est, quo possit evadere.
Deuteronomy 19 4 Haec erit lex homicidae fugientis, cuius vita servanda est: qui percusserit proximum suum nesciens et qui heri et nudiustertius nullum contra eum habuisse odium comprobatur, 
Deuteronomy 19 5 sed abiisse cum eo simpliciter in silvam ad ligna caedenda, et in succisione lignorum securis fugerit manu, ferrumque lapsum de manubrio amicum eius percusserit et occiderit, hic ad unam supradictarum urbium confugiet et vivet; 
Deuteronomy 19 6 ne forsitan ultor sanguinis cordis calore stimulatus persequatur et apprehendat eum, si longior via fuerit, et percutiat eum, et moriatur, qui non est reus mortis, quia nullum contra eum, qui occisus est, odium prius habuisse monstratur. 
Deuteronomy 19 7 Idcirco praecipio tibi, ut tres civitates aequalis inter se spatii dividas. 
Deuteronomy 19 8 Cum autem dilataverit Dominus Deus tuus terminos tuos, sicut iuravit patribus tuis, et dederit tibi cunctam terram, quam eis pollicitus est 
Deuteronomy 19 9 — si tamen custodieris omne mandatum hoc et feceris, quae hodie praecipio tibi, ut diligas Dominum Deum tuum et ambules in viis eius omni tempore — addes tibi tres alias civitates et supradictarum trium urbium numerum duplicabis, 
Deuteronomy 19 10 ut non effundatur sanguis innoxius in medio terrae, quam Dominus Deus tuus dabit tibi possidendam, nec sis sanguinis reus.
Deuteronomy 19 11 Si quis autem odio habens proximum suum insidiatus fuerit vitae eius surgensque percusserit illum, et mortuus fuerit, fugeritque ad unam de supradictis urbibus, 
Deuteronomy 19 12 mittent seniores civitatis eius et arripient eum de loco effugii tradentque in manu ultoris sanguinis, et morietur: 
Deuteronomy 19 13 non misereberis eius et auferes innoxium sanguinem de Israel, ut bene sit tibi.
Deuteronomy 19 14 Non transferes terminos proximi tui, quos fixerunt priores in possessione tua, quam acceperis in terra, quam Dominus Deus tuus dabit tibi possidendam.
Deuteronomy 19 15 Non stabit testis unus contra aliquem, quidquid illius peccatum vel facinus fuerit; sed in ore duorum aut trium testium stabit omne verbum. 
Deuteronomy 19 16 Si steterit testis mendax contra hominem accusans eum praevaricationis, 
Deuteronomy 19 17 stabunt ambo, quorum causa est, ante Dominum in conspectu sacerdotum et iudicum, qui fuerint in diebus illis. 
Deuteronomy 19 18 Cumque diligentissime perscrutantes iudices invenerint falsum testem dixisse contra fratrem suum mendacium, 
Deuteronomy 19 19 reddent ei, sicut fratri suo facere cogitavit, et auferes malum de medio tui, 
Deuteronomy 19 20 ut audientes ceteri timorem habeant et nequaquam ultra talia audeant facere in medio tui. 
Deuteronomy 19 21 Non misereberis eius, sed animam pro anima, oculum pro oculo, dentem pro dente, manum pro manu, pedem pro pede exiges.
Deuteronomy 20 1 Si exieris ad bellum contra hostes tuos et videris equita tus et currus et maiorem, quam tu habes, adversarii exercitus multitudinem, non timebis eos, quia Dominus Deus tuus tecum est, qui eduxit te de terra Aegypti. 
Deuteronomy 20 2 Appropinquante autem iam proelio, stabit sacerdos ante aciem et sic loquetur ad populum: 
Deuteronomy 20 3 “Audi, Israel: Vos hodie contra inimicos vestros pugnam committitis; non pertimescat cor vestrum, nolite metuere, nolite cedere nec formidetis eos, 
Deuteronomy 20 4 quia Dominus Deus vester incedit vobiscum et pro vobis contra adversarios vestros dimicabit, ut eruat vos de periculo”.
Deuteronomy 20 5 Praefecti quoque per singulas turmas, audiente exercitu, proclamabunt: “Quis est homo, qui aedificavit domum novam et non dedicavit eam? Vadat et revertatur in domum suam, ne forte moriatur in bello, et alius dedicet illam. 
Deuteronomy 20 6 Quis est homo, qui plantavit vineam et necdum vindemiavit eam? Vadat et revertatur in domum suam, ne forte moriatur in bello, et alius homo vindemiet illam. 
Deuteronomy 20 7 Quis est homo, qui despondit uxorem et non accepit eam? Vadat et revertatur in domum suam, ne forte moriatur in bello, et alius homo accipiat eam”. 
Deuteronomy 20 8 His dictis, addent reliqua et loquentur ad populum: “Quis est homo formidulosus et corde pavido? Vadat et revertatur in domum suam, ne pavere faciat corda fratrum suorum, sicut ipse timore perterritus est”. 
Deuteronomy 20 9 Cumque praefecti finem loquendi ad populum fecerint, constituantur duces exercitus in capite populi.
Deuteronomy 20 10 Si quando accesseris ad expugnandam civitatem, offeres ei primum pacem; 
Deuteronomy 20 11 si receperit et aperuerit tibi portas, cunctus populus, qui in ea est, serviet tibi sub tributo. 
Deuteronomy 20 12 Sin autem foedus inire noluerit et coeperit contra te bellum, oppugnabis eam. 
Deuteronomy 20 13 Cumque tradiderit Dominus Deus tuus illam in manu tua, percuties omne, quod in ea generis masculini est, in ore gladii 
Deuteronomy 20 14 absque mulieribus et infantibus, iumentis et ceteris, quae in civitate sunt. Omnem praedam hanc diripies tibi et comedes de spoliis hostium tuorum, quae Dominus Deus tuus dederit tibi.
Deuteronomy 20 15 Sic facies cunctis civitatibus, quae a te procul valde sunt et non sunt de gentium istarum urbibus, quas in possessionem accepturus es. 
Deuteronomy 20 16 De his autem civitatibus, quae dabuntur tibi, nullum omnino permittes vivere, 
Deuteronomy 20 17 sed interficies in ore gladii, Hetthaeum videlicet et Amorraeum et Chananaeum, Pherezaeum et Hevaeum et Iebusaeum, sicut praecepit tibi Dominus Deus tuus, 
Deuteronomy 20 18 ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.
Deuteronomy 20 19 Quando obsederis civitatem multo tempore et munitionibus circumdederis, ut expugnes eam, non immittes securim in arbores eius, de quibus vesci potes, nec succidas eas. Numquid homo est arbor campi, ut eam obsideas? 
Deuteronomy 20 20 Si qua autem ligna non sunt pomifera, succide illa et exstrue machinas, donec capias civitatem, quae contra te dimicat.
Deuteronomy 21 1 Quando inventum fuerit in terra, quam Dominus Deus tuus daturus est tibi, hominis cadaver occisi, et ignoratur caedis reus, 
Deuteronomy 21 2 egredientur maiores natu et iudices tui et metientur a loco cadaveris singularum per circuitum spatia civitatum 
Deuteronomy 21 3 et, quam viciniorem ceteris esse perspexerint, seniores civitatis illius tollent vitulam de armento, quae non traxit iugum nec terram scidit vomere, 
Deuteronomy 21 4 et ducent eam ad torrentem perennem, ubi numquam aratum est nec seminatum, et caedent apud eum cervices vitulae; 
Deuteronomy 21 5 accedentque sacerdotes filii Levi, quos elegerit Dominus Deus tuus, ut ministrent ei et benedicant in nomine eius, et ad verbum eorum omnis causa et omnis percussio iudicetur. 
Deuteronomy 21 6 Et omnes maiores natu civitatis illius, qui prope interfectum sunt, lavabunt manus suas super vitulam, quae apud torrentem percussa est, 
Deuteronomy 21 7 et dicent: “Manus nostrae non effuderunt hunc sanguinem, nec oculi nostri viderunt; 
Deuteronomy 21 8 propitius esto populo tuo Israel, quem redemisti, Domine, et non reputes sanguinem innocentem in medio populi tui Israel”. Et auferetur ab eis reatus sanguinis. 
Deuteronomy 21 9 Tu autem removebis innocentem cruorem, cum feceris, quod rectum est in oculis Domini.
Deuteronomy 21 10 Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris 
Deuteronomy 21 11 et videris in numero captivorum mulierem pulchram et adamaveris eam voluerisque habere uxorem, 
Deuteronomy 21 12 introduces eam in domum tuam. Quae radet caesariem et circumcidet ungues 
Deuteronomy 21 13 et deponet vestem captivitatis sedensque in domo tua flebit patrem et matrem suam uno mense; et postea intrabis ad eam sociaberisque illi, et erit uxor tua. 
Deuteronomy 21 14 Sin autem postea non sederit animo tuo, dimittes eam liberam; nec vendere poteris pecunia nec opprimere per potentiam, quia humiliasti eam.
Deuteronomy 21 15 Si habuerit homo uxores duas, unam dilectam et alteram odiosam, genuerintque ei liberos, et fuerit filius odiosae primogenitus, 
Deuteronomy 21 16 volueritque substantiam inter filios suos dividere, non poterit filium dilectae facere primogenitum et praeferre filio odiosae, 
Deuteronomy 21 17 sed filium odiosae agnoscet primogenitum dabitque ei de cunctis, quae habuerit, duplicia; iste est enim principium roboris eius, et huic debentur primogenita.
Deuteronomy 21 18 Si genuerit homo filium contumacem et protervum, qui non audiat patris aut matris imperium et coercitus oboedire contempserit, 
Deuteronomy 21 19 apprehendent eum et ducent ad seniores civitatis suae et ad portam iudicii 
Deuteronomy 21 20 dicentque ad eos: “Filius noster iste protervus et contumax est: monita nostra audire contemnit, comissationibus vacat et luxuriae atque conviviis potatorum”. 
Deuteronomy 21 21 Lapidibus eum obruent viri civitatis, et morietur, ut auferatis malum de medio vestri, et universus Israel audiens pertimescat.
Deuteronomy 21 22 Quando peccaverit homo, quod morte plectendum est, et occisum appenderis in patibulo, 
Deuteronomy 21 23 non permanebit cadaver eius in ligno; sed in eadem die sepelietur, quia maledictus a Deo est, qui pendet in ligno; et nequaquam contaminabis terram tuam, quam Dominus Deus tuus dederit tibi in possessionem.
Deuteronomy 22 1 Non videbis bovem fratris tui aut ovem errantem et praeteribis, sed reduces fratri tuo; 
Deuteronomy 22 2 si autem non est prope frater tuus nec nosti eum, duces in domum tuam, et erunt apud te quamdiu quaerat ea frater tuus et recipiat. 
Deuteronomy 22 3 Similiter facies de asino et de vestimento et de omni re fratris tui, quae perierit: si inveneris eam, ne subtrahas te. 
Deuteronomy 22 4 Si videris asinum fratris tui aut bovem cecidisse in via, non subtrahes te, sed sublevabis cum eo.
Deuteronomy 22 5 Non induetur mulier veste virili, nec vir utetur veste feminea: abominabilis enim apud Dominum Deum tuum est omnis, qui facit haec.
Deuteronomy 22 6 Si ambulans per viam, in arbore vel in terra nidum avis inveneris et matrem pullis vel ovis desuper incubantem, non sumes eam de filiis, 
Deuteronomy 22 7 sed abire patieris matrem tenens filios, ut bene sit tibi, et longo vivas tempore.
Deuteronomy 22 8 Cum aedificaveris domum novam, facies murum tecto tuo per circuitum, ne adducas sanguinem super domum tuam et sis reus, labente aliquo in praeceps ruente.
Deuteronomy 22 9 Non seres vineam tuam altero semine, ne et sementis, quam sevisti, et quae nascuntur ex vinea, pariter sanctificentur. 
Deuteronomy 22 10 Non arabis in bove simul et asino. 
Deuteronomy 22 11 Non indueris vestimento, quod ex lana linoque contextum est.
Deuteronomy 22 12 Funiculos facies per quattuor angulos pallii tui, quo operieris.
Deuteronomy 22 13 Si duxerit vir uxorem et intraverit ad eam et postea odio habuerit eam 
Deuteronomy 22 14 imputaveritque ei obiciens ei nomen pessimum et dixerit: “Uxorem hanc accepi et ingressus ad eam non inveni virginem”, 
Deuteronomy 22 15 tollent pater et mater eius et ferent secum signa virginitatis eius ad seniores urbis, qui in porta sunt, 
Deuteronomy 22 16 et dicet pater: “Filiam meam dedi huic uxorem, quam, quia odit, 
Deuteronomy 22 17 imponit ei nomen pessimum, ut dicat: Non inveni filiam tuam virginem; et ecce haec sunt signa virginitatis filiae meae”. Expandent vestimentum coram se nioribus civitatis. 
Deuteronomy 22 18 Apprehendentque senes urbis illius virum et verberabunt illum 
Deuteronomy 22 19 condemnantes insuper centum siclis argenti, quos dabunt patri puellae, quoniam diffamavit nomen pessimum super virginem Israel; habebitque eam uxorem et non poterit dimittere eam omnibus diebus vitae suae.
Deuteronomy 22 20 Quod si verum est, quod obicit, et non est in puella inventa virginitas, 
Deuteronomy 22 21 educent eam ad fores domus patris sui, et lapidibus obruent viri civitatis eius, et morietur, quoniam fecit nefas in Israel, ut fornicaretur in domo patris sui; et auferes malum de medio tui.
Deuteronomy 22 22 Si inventus fuerit vir dormiens cum uxore alterius, uterque morietur, id est adulter et adultera; et auferes malum de Israel.
Deuteronomy 22 23 Si puellam virginem desponsatam viro invenerit aliquis in civitate et concubuerit cum illa, 
Deuteronomy 22 24 educetis utrumque ad portam civitatis illius et lapidibus obruetis, et morientur: puella quia non clamavit, cum esset in civitate, vir quia humiliavit uxorem proximi sui; et auferes malum de medio tui. 
Deuteronomy 22 25 Sin autem in agro reppererit vir puellam, quae desponsata est, et apprehendens concubuerit cum illa, ipse morietur solus; 
Deuteronomy 22 26 puella nihil patietur nec est rea mortis, quoniam sicut vir consurgit contra fratrem suum et occidit eum, ita et puella perpessa est: 
Deuteronomy 22 27 sola erat in agro, clamavit puella desponsata, et nullus affuit, qui liberaret eam.
Deuteronomy 22 28 Si invenerit vir puellam virginem, quae non habet sponsum, et apprehendens concubuerit cum ea, et res ad iudicium venerit, 
Deuteronomy 22 29 dabit, qui dormivit cum ea, patri puellae quinquaginta siclos argenti et habebit eam uxorem, quia humiliavit illam: non poterit dimittere eam cunctis diebus vitae suae.
Deuteronomy 23 1 Non accipiet homo uxorem patris sui nec revelabit operi mentum eius.
Deuteronomy 23 2 Non intrabit eunuchus, attritis vel amputatis testiculis et absciso veretro, ecclesiam Domini. 
Deuteronomy 23 3 Non ingredietur mamzer in ecclesiam Domini neque decima generatione. 
Deuteronomy 23 4 Ammonites et Moabites etiam in decima generatione non intrabunt ecclesiam Domini in aeternum, 
Deuteronomy 23 5 quia noluerunt vobis occurrere cum pane et aqua in via, quando egressi estis de Aegypto, et quia conduxerunt contra te Balaam filium Beor de Phethor in Aramnaharaim, ut malediceret tibi; 
Deuteronomy 23 6 et noluit Dominus Deus tuus audire Balaam vertitque tibi maledictionem eius in benedictionem, eo quod diligeret te. 
Deuteronomy 23 7 Non facies cum eis pacem nec quaeres eis bona cunctis diebus vitae tuae in sempiternum.
Deuteronomy 23 8 Non abominaberis Idumaeum, quia frater tuus est, nec Aegyptium, quia advena fuisti in terra eius: 
Deuteronomy 23 9 qui nati fuerint ex eis tertia generatione, intrabunt ecclesiam Domini.
Deuteronomy 23 10 Quando egressus fueris adversus hostes tuos in pugnam, custodies te ab omni re mala. 
Deuteronomy 23 11 Si fuerit apud te homo, qui nocturno pollutus sit somnio, egredietur extra castra et non revertetur, 
Deuteronomy 23 12 priusquam ad vesperam lavetur aqua; et ad solis occasum regredietur in castra. 
Deuteronomy 23 13 Habebis locum extra castra, ad quem egrediaris ad requisita naturae 
Deuteronomy 23 14 gerens paxillum in balteo; cumque sederis foris, fodies foveam et egesta humo operies. 
Deuteronomy 23 15 Dominus enim Deus tuus ambulat in medio castrorum tuorum, ut eruat te et tradat tibi inimicos tuos; sint castra tua sancta, et nihil in eis videat foeditatis nec derelinquat te.
Deuteronomy 23 16 Non trades servum domino suo, qui ad te confugerit: 
Deuteronomy 23 17 habitabit tecum in medio tui in loco, quem elegerit in una urbium tuarum, quae placuerit ei, nec contristes eum.
Deuteronomy 23 18 Non erit prostibulum sacrum de filiabus Israel, nec scortator sacer de filiis Israel. 
Deuteronomy 23 19 Non offeres mercedem prostibuli nec pretium canis in domo Domini Dei tui, quidquid illud est, quod voveris, quia abominatio est utrumque apud Dominum Deum tuum.
Deuteronomy 23 20 Non fenerabis fratri tuo ad usuram pecuniam nec alimenta nec quamlibet aliam rem, 
Deuteronomy 23 21 sed alieno fenerabis. Fratri autem tuo absque usura id, quo indiget, commodabis, ut benedicat tibi Dominus Deus tuus in omni opere tuo in terra, ad quam ingredieris possidendam.
Deuteronomy 23 22 Cum voveris votum Domino Deo tuo, non tardabis reddere; quia requiret illud Dominus Deus tuus a te, et reputabitur tibi in peccatum. 
Deuteronomy 23 23 Si nolueris polliceri, absque peccato eris; 
Deuteronomy 23 24 quod autem egressum est de labiis tuis, observabis et facies, sicut promisisti Domino Deo tuo: propria voluntate et ore tuo locutus es.
Deuteronomy 23 25 Ingressus vineam proximi tui comede uvas, quantum tibi placuerit; in sporta autem ne efferas tecum. 
Deuteronomy 23 26 Si intraveris in segetem amici tui, franges spicas manu; falce autem non metes.
Deuteronomy 24 1 Si acceperit homo uxorem et habuerit eam, et non invene rit gratiam ante oculos eius propter aliquam foeditatem, et scripserit libellum repudii dederitque in manu illius et dimiserit eam de domo sua, 
Deuteronomy 24 2 cumque egressa alterius uxor facta fuerit, 
Deuteronomy 24 3 et ille quoque oderit eam dederitque ei libellum repudii et dimiserit de domo sua, vel mortuus fuerit, 
Deuteronomy 24 4 non poterit prior maritus recipere eam in uxorem, quia polluta est; hoc esset abominatio coram Domino. Ne peccare facias terram tuam, quam Dominus Deus tuus tradiderit tibi possidendam.
Deuteronomy 24 5 Cum acceperit homo nuper uxorem, non procedet ad bellum, nec ei quippiam necessitatis iniungetur publicae, sed vacabit liber domui suae, ut uno anno laetetur cum uxore sua.
Deuteronomy 24 6 Non accipies loco pignoris molam vel superiorem lapidem molarem, quia animam suam apposuit tibi.
Deuteronomy 24 7 Si deprehensus fuerit homo rapiens unum de fratribus suis de filiis Israel et, vendito eo, accipiens pretium, interficietur; et auferes malum de medio tui.
Deuteronomy 24 8 Observa diligenter, si incurras plagam leprae, quaecumque docuerint vos sacerdotes levitici generis; quod praecepi eis, implete sollicite. 
Deuteronomy 24 9 Memento, quae fecerit Dominus Deus tuus Mariae in via, cum egrederemini de Aegypto.
Deuteronomy 24 10 Cum mutuam dabis proximo tuo rem aliquam, non ingredieris domum eius, ut pignus auferas, 
Deuteronomy 24 11 sed stabis foris, et ille tibi pignus proferet, quod habuerit. 
Deuteronomy 24 12 Sin autem pauper est, non pernoctabit apud te pignus, 
Deuteronomy 24 13 sed statim reddes ei ad solis occasum, ut dormiens in vestimento suo benedicat tibi, et habeas iustitiam coram Domino Deo tuo.
Deuteronomy 24 14 Non negabis mercedem indigentis et pauperis ex fratribus tuis sive advenis, qui tecum morantur in terra intra portas tuas, 
Deuteronomy 24 15 sed eadem die reddes ei pretium laboris sui ante solis occasum, quia pauper est, et illud desiderat anima sua; ne clamet contra te ad Dominum, et reputetur tibi in peccatum.
Deuteronomy 24 16 Non occidentur patres pro filiis, nec filii pro patribus, sed unusquisque pro peccato suo morietur.
Deuteronomy 24 17 Non pervertes iudicium advenae et pupilli nec auferes pignoris loco viduae vestimentum. 
Deuteronomy 24 18 Memento quod servieris in Aegypto, et eruerit te Dominus Deus tuus inde; idcirco praecipio tibi, ut facias hanc rem. 
Deuteronomy 24 19 Quando messueris segetem in agro tuo et oblitus manipulum reliqueris, non reverteris, ut tollas eum, sed advenam et pupillum et viduam auferre patieris, ut benedicat tibi Dominus Deus tuus in omni opere manuum tuarum. 
Deuteronomy 24 20 Si fruges collegeris olivarum, quidquid remanserit in arboribus, non reverteris, ut colligas, sed relinques advenae, pupillo ac viduae. 
Deuteronomy 24 21 Si vindemiaveris vineam tuam, non colliges remanentes racemos, sed cedent in usus advenae, pupilli ac viduae. 
Deuteronomy 24 22 Memento quod et tu servieris in Aegypto; et idcirco praecipio tibi, ut facias hanc rem.
Deuteronomy 25 1 Si fuerit causa inter aliquos, et interpellaverint iudices, quem iustum esse perspexerint, illi iustitiae palmam dabunt; quem impium, condemnabunt impietatis. 
Deuteronomy 25 2 Sin autem iudex eum, qui peccavit, dignum viderit plagis, prosternet et coram se faciet verberari; pro mensura peccati erit et plagarum modus, 
Deuteronomy 25 3 ita dumtaxat, ut quadragenarium numerum non excedant, ne ultra percussus plagis multis et foede laceratus ante oculos tuos abeat frater tuus.
Deuteronomy 25 4 Non ligabis os bovis terentis in area fruges tuas.
Deuteronomy 25 5 Quando habitaverint fratres simul, et unus ex eis absque filio mortuus fuerit, uxor defuncti non nubet foras alteri, sed accipiet eam frater eius uxorem et suscitabit semen fratris sui; 
Deuteronomy 25 6 et primogenitum ex ea filium nomine illius appellabit, ut non deleatur nomen eius ex Israel. 
Deuteronomy 25 7 Sin autem noluerit accipere uxorem fratris sui, quae ei lege debetur, perget mulier ad portam civitatis et interpellabit maiores natu dicetque: “Non vult frater viri mei suscitare nomen fratris sui in Israel nec me in coniugium sumere”; 
Deuteronomy 25 8 statimque accersiri eum facient et interrogabunt. Si responderit: “Nolo eam uxorem accipere”, 
Deuteronomy 25 9 accedet mulier ad eum coram senioribus et tollet calceamentum de pede eius spuetque in faciem illius et dicet: “Sic fit homini, qui non aedificat domum fratris sui”. 
Deuteronomy 25 10 Et vocabitur nomen illius in Israel: “Domus discalceati”.
Deuteronomy 25 11 Si habuerint inter se iurgium viri, et unus contra alterum rixari coeperit, volensque uxor alterius eruere virum suum de manu fortioris, miserit manum et apprehenderit verenda eius, 
Deuteronomy 25 12 abscides manum illius nec flecteris super eam ulla misericordia.
Deuteronomy 25 13 Non habebis in sacculo tuo diversa pondera maius et minus; 
Deuteronomy 25 14 nec erit in domo tua ephi maius et minus. 
Deuteronomy 25 15 Pondus habebis iustum et verum, et ephi iustum et verum erit tibi, ut multo vivas tempore super terram, quam Dominus Deus tuus dederit tibi. 
Deuteronomy 25 16 Abominatur enim Dominus tuus eum, qui facit haec, et aversatur omnem iniustitiam.
Deuteronomy 25 17 Memento quae fecerit tibi Amalec in via, quando egrediebaris ex Aegypto; 
Deuteronomy 25 18 quomodo occurrerit tibi et omnes extremos agminis tui, qui lassi residebant, ceciderit, quando tu eras fame et labore confectus, et non timuerit Deum. 
Deuteronomy 25 19 Cum ergo Dominus Deus tuus dederit tibi requiem a cunctis per circuitum inimicis tuis in terra, quam tibi daturus est, delebis nomen Amalec sub caelo: cave, ne obliviscaris!
Deuteronomy 26 1 Cumque intraveris terram, quam Dominus Deus tuus ti bi daturus est possidendam, et obtinueris eam atque habitaveris in illa, 
Deuteronomy 26 2 tolles primitias de cunctis frugibus agri, quas collegeris de terra tua, quam Dominus Deus tuus dabit tibi, et pones in cartallo pergesque ad locum, quem Dominus Deus tuus elegerit, ut ibi habitet nomen eius, 
Deuteronomy 26 3 accedesque ad sacerdotem, qui fuerit in diebus illis, et dices ad eum: “Profiteor hodie coram Domino Deo tuo quod ingressus sim terram, pro qua iuravit patribus nostris, ut daret eam nobis”. 
Deuteronomy 26 4 Suscipiensque sacerdos cartallum de manu tua ponet ante altare Domini Dei tui, 
Deuteronomy 26 5 et loqueris in conspectu Domini Dei tui: “Syrus vagus erat pater meus et descendit in Aegyptum et ibi peregrinatus est in paucissimo numero; crevitque in gentem magnam ac robustam et infinitae multitudinis. 
Deuteronomy 26 6 Afflixeruntque nos Aegyptii et persecuti sunt imponentes onera gravissima. 
Deuteronomy 26 7 Et clamavimus ad Dominum, Deum patrum nostrorum, qui exaudivit nos et respexit humilitatem nostram et laborem atque angustias, 
Deuteronomy 26 8 et eduxit nos Dominus de Aegypto in manu forti et brachio extento, in ingenti pavore, in signis atque portentis, 
Deuteronomy 26 9 et introduxit ad locum istum et tradidit nobis terram hanc lacte et melle manantem. 
Deuteronomy 26 10 Et ecce nunc attuli primitias frugum terrae, quam dedisti mihi, Domine”. Et dimittes eas in conspectu Domini Dei tui et adorato Domino Deo tuo. 
Deuteronomy 26 11 Et epulaberis in omnibus bonis, quae Dominus Deus tuus dederit tibi et domui tuae, tu et Levites et advena, qui tecum est.
Deuteronomy 26 12 Quando compleveris decimam cunctarum frugum tuarum, anno tertio, anno decimarum, et dederis Levitae et advenae et pupillo et viduae, ut comedant intra portas tuas et saturentur, 
Deuteronomy 26 13 loqueris in conspectu Domini Dei tui: “Abstuli, quod sanctificatum est, de domo mea et dedi illud Levitae et advenae, pupillo ac viduae, sicut iussisti mihi; non praeterivi mandata tua nec sum oblitus imperii tui, 
Deuteronomy 26 14 non comedi ex eis in luctu meo nec separavi ex eis in qualibet immunditia nec expendi ex his quidquam mortuo: oboedivi voci Domini Dei mei et feci omnia, sicut praecepisti mihi. 
Deuteronomy 26 15 Respice de habitaculo sancto tuo, de caelo, et benedic populo tuo Israel et terrae, quam dedisti nobis, sicut iurasti patribus nostris, terrae lacte et melle mananti”.
Deuteronomy 26 16 Hodie Dominus Deus tuus mandavit tibi, ut facias praecepta haec atque iudicia et custodias et impleas illa ex toto corde tuo et ex tota anima tua. 
Deuteronomy 26 17 Dominum elegisti hodie, ut sit tibi Deus, et ambules in viis eius et custodias praecepta illius et mandata atque iudicia et oboedias eius imperio; 
Deuteronomy 26 18 et Dominus elegit te hodie, ut sis ei populus peculiaris, sicut locutus est tibi, et custodias omnia mandata illius, 
Deuteronomy 26 19 et faciat te excelsiorem cunctis gentibus, quas creavit in laudem et nomen et gloriam suam, ut sis populus sanctus Domini Dei tui, sicut locutus est ”.
Deuteronomy 27 1 Praecepit autem Moyses et seniores Israel populo dicen tes: “ Custodite omne mandatum, quod praecipio vobis hodie. 
Deuteronomy 27 2 Cumque transieritis Iordanem in terram, quam Dominus Deus tuus dabit tibi, eriges ingentes lapides et calce obduces eos, 
Deuteronomy 27 3 ut possis in eis scribere omnia verba legis huius, Iordane transmisso, ut introeas terram, quam Dominus Deus tuus dabit tibi, terram lacte et melle manantem, sicut locutus est Dominus, Deus patrum tuorum, tibi. 
Deuteronomy 27 4 Quando ergo transieritis Iordanem, erigite istos lapides, sicut ego hodie praecipio vobis, in monte Hebal, et obduces eos calce; 
Deuteronomy 27 5 et aedificabis ibi altare Domino Deo tuo de lapidibus, quos ferrum non tetigit, 
Deuteronomy 27 6 de saxis impolitis, et offeres super eo holocausta Domino Deo tuo. 
Deuteronomy 27 7 Et immolabis hostias pacificas comedesque ibi et epulaberis coram Domino Deo tuo; 
Deuteronomy 27 8 et scribes super lapides omnia verba legis huius plane et lucide ”.
Deuteronomy 27 9 Dixeruntque Moyses et sacerdotes levitici generis ad omnem Israelem: “ Attende et audi, Israel: hodie factus es populus Domino Deo tuo; 
Deuteronomy 27 10 audies vocem eius et facies mandata atque praecepta, quae ego praecipio tibi ”.
Deuteronomy 27 11 Praecepitque Moyses populo in die illo dicens: 
Deuteronomy 27 12 “ Hi stabunt ad benedicendum populo super montem Garizim, Iordane transmisso: Simeon, Levi, Iudas, Issachar, Ioseph et Beniamin. 
Deuteronomy 27 13 Et e regione isti stabunt ad maledicendum in monte Hebal: Ruben, Gad et Aser et Zabulon, Dan et Nephthali. 
Deuteronomy 27 14 Et pronunciabunt Levitae dicentque ad omnes viros Israel excelsa voce:
Deuteronomy 27 15 “Maledictus homo, qui facit sculptile et conflatile, abominationem Domini, opus manuum artificum, ponetque illud in abscondito”. Et respondebit omnis populus et dicet: “Amen”.
Deuteronomy 27 16 “Maledictus, qui contemnit patrem suum et matrem”. Et dicet omnis populus: “Amen”.
Deuteronomy 27 17 “Maledictus, qui transfert terminos proximi sui”. Et dicet omnis populus: “Amen”.
Deuteronomy 27 18 “Maledictus, qui errare facit caecum in itinere”. Et dicet omnis populus: “Amen”.
Deuteronomy 27 19 “Maledictus, qui pervertit iudicium advenae, pupilli et viduae”. Et dicet omnis populus: “Amen”.
Deuteronomy 27 20 “Maledictus, qui dormit cum uxore patris sui, quia revelat operimentum lectuli eius”. Et dicet omnis populus: “Amen”.
Deuteronomy 27 21 “Maledictus, qui dormit cum omni iumento”. Et dicet omnis populus: “Amen”.
Deuteronomy 27 22 “Maledictus, qui dormit cum sorore sua, filia patris sui sive matris suae”. Et dicet omnis populus: “Amen”.
Deuteronomy 27 23 “Maledictus, qui dormit cum socru sua”. Et dicet omnis populus: “Amen”.
Deuteronomy 27 24 “Maledictus, qui clam percusserit proximum suum”. Et dicet omnis populus: “Amen”.
Deuteronomy 27 25 “Maledictus, qui accipit munera, ut percutiat sanguinem innocentem”. Et dicet omnis populus: “Amen”.
Deuteronomy 27 26 “Maledictus, qui non permanet in sermonibus legis huius nec eos opere perficit”. Et dicet omnis populus: “Amen”.
Deuteronomy 28 1 Sin audieris vocem Domini Dei tui, ut facias atque custo dias omnia mandata eius, quae ego praecipio tibi hodie, faciet te Dominus Deus tuus excelsiorem cunctis gentibus, quae versantur in terra, 
Deuteronomy 28 2 venientque super te universae benedictiones istae et apprehendent te, si tamen vocem Domini Dei tui audieris.
Deuteronomy 28 3 Benedictus tu in civitate et benedictus in agro. 
Deuteronomy 28 4 Benedictus fructus ventris tui et fructus terrae tuae fructusque iumentorum tuorum, partus armentorum tuorum et incrementum ovium tuarum. 
Deuteronomy 28 5 Benedictum canistrum et pistrinum tuum. 
Deuteronomy 28 6 Benedictus eris et ingrediens et egrediens. 
Deuteronomy 28 7 Dabit Dominus inimicos tuos, qui consurgunt adversum te, corruentes in conspectu tuo; per unam viam venient contra te et per septem fugient a facie tua. 
Deuteronomy 28 8 Emittet Dominus benedictionem super cellaria tua et super omnia opera manuum tuarum; benedicetque tibi in terra, quam Dominus Deus tuus dabit tibi.
Deuteronomy 28 9 Suscitabit te Dominus sibi in populum sanctum, sicut iuravit tibi, si custodieris mandata Domini Dei tui et ambulaveris in viis eius. 
Deuteronomy 28 10 Videbuntque omnes terrarum populi quod nomen Domini invocatum sit super te, et timebunt te.
Deuteronomy 28 11 Abundare te faciet Dominus omnibus bonis, fructu uteri tui et fructu iumentorum tuorum, fructu terrae tuae, quam iuravit Dominus patribus tuis, ut daret tibi. 
Deuteronomy 28 12 Aperiet Dominus tibi thesaurum suum optimum, caelum, ut tribuat pluviam terrae tuae in tempore suo; benedicatque cunctis operibus manuum tuarum; et fenerabis gentibus multis et ipse a nullo fenus accipies. 
Deuteronomy 28 13 Constituet te Dominus in caput et non in caudam, et eris semper supra et non subter, si audieris mandata Domini Dei tui, quae ego praecipio tibi hodie, et custodieris et feceris 
Deuteronomy 28 14 ac non declinaveris a verbis, quae ego praecipio vobis hodie, nec ad dexteram nec ad sinistram, nec secutus fueris deos alienos neque colueris eos.
Deuteronomy 28 15 Quod si audire nolueris vocem Domini Dei tui, ut custodias et facias omnia mandata eius et praecepta, quae ego praecipio tibi hodie, venient super te omnes maledictiones istae et apprehendent te:
Deuteronomy 28 16 Maledictus eris in civitate, maledictus in agro. 
Deuteronomy 28 17 Maledictum canistrum et pistrinum tuum. 
Deuteronomy 28 18 Maledictus fructus ventris tui et fructus terrae tuae, partus armentorum tuorum et incrementum ovium tuarum. 
Deuteronomy 28 19 Maledictus eris ingrediens et maledictus egrediens.
Deuteronomy 28 20 Mittet Dominus super te maledictionem et conturbationem et increpationem in omnia opera tua, quae facies, donec conterat te et perdat velociter propter adinventiones tuas pessimas, in quibus reliquisti me. 
Deuteronomy 28 21 Adiunget Dominus tibi pestilentiam, donec consumat te de terra, ad quam ingredieris possidendam. 
Deuteronomy 28 22 Percutiet te Dominus consumptione, febri et inflammatione, ardore et aestu, uredine ac aurugine, et persequentur te, donec pereas. 
Deuteronomy 28 23 Et erit caelum, quod est supra caput tuum, aeneum, et terra, quam calcas, ferrea. 
Deuteronomy 28 24 Convertet Dominus imbrem terrae tuae in pulverem, et de caelo descendet super te cinis, donec conteraris. 
Deuteronomy 28 25 Tradet te Dominus corruentem ante hostes tuos: per unam viam egredieris contra eos et per septem fugies et eris in terrorem omnibus regnis terrae. 
Deuteronomy 28 26 Eritque cadaver tuum in escam cunctis volatilibus caeli et bestiis terrae, et non erit qui abigat.
Deuteronomy 28 27 Percutiet te Dominus ulcere Aegypti et tumore, scabie quoque et prurigine, ita ut curari nequeas. 
Deuteronomy 28 28 Percutiet te Dominus amentia et caecitate ac stupore mentis; 
Deuteronomy 28 29 et palpabis in meridie, sicut palpare solet caecus in tenebris, et non diriges vias tuas. Omnique tempore eris oppressus et exspoliatus nec habebis, qui liberet te. 
Deuteronomy 28 30 Uxorem accipies, et alius dormiet cum ea. Domum aedificabis et non habitabis in ea. Plantabis vineam et non vindemiabis eam. 
Deuteronomy 28 31 Bos tuus mactabitur coram te, et non comedes ex eo. Asinus tuus rapietur in conspectu tuo et non reddetur tibi. Oves tuae dabuntur inimicis tuis, et non erit qui te adiuvet. 
Deuteronomy 28 32 Filii tui et filiae tuae tradentur alteri populo, videntibus oculis tuis et deficientibus ad conspectum eorum tota die, et non erit fortitudo in manu tua. 
Deuteronomy 28 33 Fructus terrae tuae et omnes labores tuos comedet populus, quem ignoras, et eris semper oppressus et confractus cunctis diebus 
Deuteronomy 28 34 et insanies in aspectu eorum, quae videbunt oculi tui. 
Deuteronomy 28 35 Percutiet te Dominus ulcere pessimo in genibus et in suris, sanarique non poteris a planta pedis usque ad verticem tuum.
Deuteronomy 28 36 Ducet te Dominus et regem tuum, quem constitueris super te, in gentem, quam ignorasti tu et patres tui, et servies ibi diis alienis, ligno et lapidi; 
Deuteronomy 28 37 et eris in stuporem et in proverbium ac fabulam omnibus populis, ad quos te introduxerit Dominus.
Deuteronomy 28 38 Sementem multam iacies in terram et modicum congregabis, quia locustae devorabunt omnia. 
Deuteronomy 28 39 Vineas plantabis et coles et vinum non bibes nec colliges ex ea quippiam, quoniam vastabitur vermibus. 
Deuteronomy 28 40 Olivas habebis in omnibus terminis tuis et non ungeris oleo, quia defluent et peribunt. 
Deuteronomy 28 41 Filios generabis et filias et non frueris eis, quoniam ducentur in captivitatem. 
Deuteronomy 28 42 Omnes arbores tuas et fruges terrae tuae locusta consumet. 
Deuteronomy 28 43 Advena, qui tecum versatur in terra, ascendet super te eritque sublimior; tu autem descendes et eris inferior. 
Deuteronomy 28 44 Ipse fenerabit tibi, et tu non fenerabis ei; ipse erit in caput, et tu eris in caudam.
Deuteronomy 28 45 Et venient super te omnes maledictiones istae et persequentes apprehendent te, donec intereas, quia non audisti vocem Domini Dei tui nec servasti mandata eius et praecepta, quae praecepit tibi. 
Deuteronomy 28 46 Et erunt in te signa atque prodigia et in semine tuo usque in sempiternum.
Deuteronomy 28 47 Eo quod non servieris Domino Deo tuo in gaudio cordisque laetitia propter rerum omnium abundantiam, 
Deuteronomy 28 48 servies inimico tuo, quem immittet Dominus tibi, in fame et siti et nuditate et omnium penuria, et ponet iugum ferreum super cervicem tuam, donec te conterat.
Deuteronomy 28 49 Adducet Dominus super te gentem de longinquo et de extremis finibus terrae in similitudinem aquilae volantis cum impetu, cuius linguam intellegere non possis: 
Deuteronomy 28 50 gentem procacissimam, quae non deferat seni nec misereatur parvulo; 
Deuteronomy 28 51 et devoret fructum iumentorum tuorum ac fruges terrae tuae, donec intereas, et non relinquat tibi triticum, vinum et oleum, partum armentorum et incrementum ovium, donec te disperdat 
Deuteronomy 28 52 et obsideat te in cunctis urbibus tuis, donec destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus, 
Deuteronomy 28 53 et comedes fructum uteri tui, carnes filiorum tuorum et filiarum tuarum, quas dederit tibi Dominus Deus tuus, in obsidione et angustia, qua opprimet te hostis tuus. 
Deuteronomy 28 54 Homo tener in te et delicatus valde invidebit fratri suo et uxori, quae cubat in sinu suo, et residuis filiis suis, quos reservaverit, 
Deuteronomy 28 55 ne det uni ex eis de carnibus filiorum suorum, quas comedet, eo quod nihil aliud habeat in obsidione et angustia, qua oppresserit te inimicus tuus intra omnes portas tuas. 
Deuteronomy 28 56 Tenera mulier in te et delicata, quae non tentabat pedis vestigium figere in terram propter mollitiem et teneritudinem nimiam, invidebit viro suo, qui cubat in sinu eius, filio et filiae 
Deuteronomy 28 57 et illuviei secundarum, quae egrediuntur de medio feminum eius, et liberis, qui eadem hora nati sunt; comedet enim eos clam propter rerum omnium penuriam in obsidione et angustia, qua opprimet te inimicus tuus intra portas tuas.
Deuteronomy 28 58 Nisi custodieris et feceris omnia verba legis huius, quae scripta sunt in hoc volumine, et timueris nomen gloriosum et terribile hoc, Dominum Deum tuum, 
Deuteronomy 28 59 augebit ultra modum Dominus plagas tuas et plagas seminis tui, plagas magnas et perseverantes, infirmitates pessimas et perpetuas, 
Deuteronomy 28 60 et convertet in te omnes afflictiones Aegypti, quas timuisti, et adhaerebunt tibi. 
Deuteronomy 28 61 Insuper universos languores et plagas, quae non sunt scriptae in volumine legis huius, inducet Dominus super te, donec te conterat; 
Deuteronomy 28 62 et remanebitis pauci numero, qui prius eratis sicut astra caeli prae multitudine, quoniam non audisti vocem Domini Dei tui.
Deuteronomy 28 63 Et sicut ante laetatus est Dominus super vos bene vobis faciens vosque multiplicans, sic laetabitur super vos disperdens vos atque subvertens, ut auferamini de terra, ad quam ingredieris possidendam. 
Deuteronomy 28 64 Disperget te Dominus in omnes populos a summitate terrae usque ad terminos eius, et servies ibi diis alienis, quos et tu ignorasti et patres tui, lignis et lapidibus. 
Deuteronomy 28 65 In gentibus quoque illis non quiesces, neque erit requies vestigio pedis tui; dabit enim tibi Dominus ibi cor pavidum et deficientes oculos et animam consumptam maerore. 
Deuteronomy 28 66 Et erit vita tua quasi pendens ante te; timebis nocte et die et non credes vitae tuae. 
Deuteronomy 28 67 Mane dices: “Quis mihi det vesperum?”; et vespere: “Quis mihi det mane?”, propter cordis tui formidinem, qua terreberis, et propter ea, quae tuis videbis oculis. 
Deuteronomy 28 68 Reducet te Dominus classibus in Aegyptum per viam, de qua dixi tibi, ut eam amplius non videres; ibi vendetis vos inimicis vestris in servos et ancillas, et non erit qui emat ”.
Deuteronomy 28 69 Haec sunt verba foederis, quod praecepit Dominus Moysi, ut feriret cum filiis Israel in terra Moab, praeter illud foedus, quod cum eis pepigit in Horeb.
Deuteronomy 29 1 Vocavitque Moyses omnem Israel et dixit ad eos: “ Vos vidistis universa, quae fecit Dominus coram vobis in terra Aegypti pharaoni et omnibus servis eius universaeque terrae illius, 
Deuteronomy 29 2 tentationes magnas, quas viderunt oculi tui, signa illa portentaque ingentia; 
Deuteronomy 29 3 et non dedit Dominus vobis cor intellegens et oculos videntes et aures, quae possint audire, usque in praesentem diem. 
Deuteronomy 29 4 Adduxi vos quadraginta annis per desertum; non sunt attrita vestimenta vestra, nec calceamenta pedum tuorum vetustate consumpta sunt, 
Deuteronomy 29 5 panem non comedistis, vinum et siceram non bibistis, ut sciretis quia ego sum Dominus Deus vester. 
Deuteronomy 29 6 Et venistis ad hunc locum, egressusque est Sehon rex Hesebon et Og rex Basan occurrentes nobis ad pugnam, et percussimus eos. 
Deuteronomy 29 7 Et tulimus terram eorum ac tradidimus possidendam Ruben et Gad et dimidiae tribui Manasse. 
Deuteronomy 29 8 Custodite ergo verba pacti huius et implete ea, ut prosperemini in universis, quae facitis.
Deuteronomy 29 9 Vos statis hodie cuncti coram Domino Deo vestro, principes vestri ac tribus et maiores natu atque praefecti, omnis vir Israel, 
Deuteronomy 29 10 liberi et uxores vestrae et advena tuus, qui tecum moratur in castris, a lignorum caesoribus usque ad hos, qui hauriunt aquas tuas, 
Deuteronomy 29 11 ut transeas in foedere Domini Dei tui et in iure iurando, quod hodie Dominus Deus tuus percutit tecum, 
Deuteronomy 29 12 ut suscitet te sibi hodie in populum, et ipse sit Deus tuus, sicut locutus est tibi et sicut iuravit patribus tuis, Abraham, Isaac et Iacob.
Deuteronomy 29 13 Nec vobis solis ego hoc foedus ferio et haec iuramenta confirmo, 
Deuteronomy 29 14 sed cunctis hic nobiscum hodie praesentibus coram Domino Deo nostro et illis, qui hodie hic nobiscum non adsunt. 
Deuteronomy 29 15 Vos enim nostis quomodo habitaverimus in terra Aegypti et quomodo transierimus per medium nationum, quas transeuntes 
Deuteronomy 29 16 vidistis abominationes et idola eorum, lignum et lapidem, argentum et aurum, quae colebant. 
Deuteronomy 29 17 Ne forte sit inter vos vir aut mulier, familia aut tribus, cuius cor aversum est hodie a Domino Deo nostro, ut vadat et serviat diis illarum gentium, et sit inter vos radix germinans fel et absinthium; 
Deuteronomy 29 18 cumque audierit verba iuramenti huius, benedicat sibi in corde suo dicens: “Pax erit mihi, etsi ambulabo in pravitate cordis mei”, et absumat terram irriguam et sitientem. 
Deuteronomy 29 19 Dominus non ignoscet ei, sed tunc quam maxime furor eius fumabit et zelus contra hominem illum, et sedebunt super eum omnia maledicta, quae scripta sunt in hoc volumine, et delebit Dominus nomen eius sub caelo 
Deuteronomy 29 20 et consumet eum in perditionem ex omnibus tribubus Israel, iuxta maledictiones foederis, quae in hoc libro legis scriptae sunt.
Deuteronomy 29 21 Dicetque sequens generatio, filii vestri, qui nascentur deinceps, et peregrini, qui de longe venerint, videntes plagas terrae illius et infirmitates, quibus eam afflixerit Dominus, 
Deuteronomy 29 22 sulphur et salem: combusta est omnis humus eius, ita ut ultra non seratur, nec virens quippiam germinet in exemplum subversionis Sodomae et Gomorrae, Adamae et Seboim, quas subvertit Dominus in ira et furore suo. 
Deuteronomy 29 23 Et dicent omnes gentes: “Quare sic fecit Dominus terrae huic? Quae est haec ira furoris immensa?”. 
Deuteronomy 29 24 Et respondebunt: “Quia dereliquerunt pactum Domini, Dei patrum suorum, quod pepigit cum eis, quando eduxit eos de terra Aegypti, 
Deuteronomy 29 25 et servierunt diis alienis et adoraverunt eos, quos nesciebant et quibus non fuerant attributi; 
Deuteronomy 29 26 idcirco iratus est furor Domini contra terram istam, ut induceret super eam omnia maledicta, quae in hoc volumine scripta sunt, 
Deuteronomy 29 27 et eiecit eos de terra eorum in ira et furore et indignatione maxima proiecitque in terram alienam, sicut hodie comprobatur”.
Deuteronomy 29 28 Abscondita Domino Deo nostro, manifesta autem nobis et filiis nostris usque in sempiternum, ut faciamus universa verba legis huius.
Deuteronomy 30 1 Cum ergo venerint super te omnes sermones isti, benedic tio et maledictio, quas proposui in conspectu tuo, et ductus paenitudine cordis tui in universis gentibus, in quas disperserit te Dominus Deus tuus, 
Deuteronomy 30 2 et reversus fueris ad eum et oboedieris eius imperiis secundum omnia, quae ego hodie praecipio tibi, cum filiis tuis in toto corde tuo et in tota anima tua, 
Deuteronomy 30 3 reducet Dominus Deus tuus captivitatem tuam ac miserebitur tui et rursum congregabit te de cunctis populis, in quos te ante dispersit. 
Deuteronomy 30 4 Si ad cardines caeli fueris dissipatus, inde te retrahet Dominus Deus tuus et assumet 
Deuteronomy 30 5 atque introducet in terram, quam possederunt patres tui, et obtinebis eam; et feliciorem et maioris numeri esse te faciet quam fuerunt patres tui.
Deuteronomy 30 6 Circumcidet Dominus Deus tuus cor tuum et cor seminis tui, ut diligas Dominum Deum tuum in toto corde tuo et in tota anima tua, ut possis vivere. 
Deuteronomy 30 7 Omnes autem maledictiones has convertet super inimicos tuos et eos, qui oderunt te et persequuntur. 
Deuteronomy 30 8 Tu autem reverteris et audies vocem Domini faciesque universa mandata, quae ego praecipio tibi hodie; 
Deuteronomy 30 9 et abundare te faciet Dominus Deus tuus in cunctis operibus manuum tuarum, in subole uteri tui et in fructu iumentorum tuorum et in ubertate terrae tuae, in rerum omnium largitate; revertetur enim Dominus, ut gaudeat super te in omnibus bonis, sicut gavisus est in patribus tuis. 
Deuteronomy 30 10 Si tamen audieris vocem Domini Dei tui et custodieris mandata eius et praecepta, quae in hac lege conscripta sunt, et revertaris ad Dominum Deum tuum in toto corde tuo et in tota anima tua.
Deuteronomy 30 11 Mandatum hoc, quod ego praecipio tibi hodie, non supra te est neque procul positum 
Deuteronomy 30 12 nec in caelo situm, ut possis dicere: “Quis nobis ad caelum valet ascendere, ut deferat illud ad nos, et audiamus atque opere compleamus?”. 
Deuteronomy 30 13 Neque trans mare positum, ut causeris et dicas: “Quis nobis transfretare poterit mare et illud ad nos usque deferre, ut possimus audire et facere quod praeceptum est?”. 
Deuteronomy 30 14 Sed iuxta te est sermo valde in ore tuo et in corde tuo, ut facias illum.
Deuteronomy 30 15 Considera quod hodie proposuerim in conspectu tuo vitam et bonum, et e contrario mortem et malum. 
Deuteronomy 30 16 Si oboedieris mandatis Domini Dei tui, quae ego praecipio tibi hodie, ut diligas Dominum Deum tuum et ambules in viis eius et custodias mandata illius et praecepta atque iudicia, vives; ac multiplicabit te benedicetque tibi in terra, ad quam ingredieris possidendam. 
Deuteronomy 30 17 Sin autem aversum fuerit cor tuum, et audire nolueris atque errore deceptus adoraveris deos alienos et servieris eis, 
Deuteronomy 30 18 praedico vobis hodie quod pereatis et parvo tempore moremini in terra, ad quam, Iordane transmisso, ingredieris possidendam.
Deuteronomy 30 19 Testes invoco hodie contra vos caelum et terram quod proposuerim vobis vitam et mortem, benedictionem et maledictionem. Elige ergo vitam, ut et tu vivas et semen tuum 
Deuteronomy 30 20 et diligas Dominum Deum tuum atque oboedias voci eius et illi adhaereas — ipse est enim vita tua et longitudo dierum tuorum — ut habites in terra, pro qua iuravit Dominus patribus tuis, Abraham, Isaac et Iacob, ut daret eam illis ”.
Deuteronomy 31 1 Abiit itaque Moyses et locu tus est omnia verba haec ad universum Israel 
Deuteronomy 31 2 et dixit ad eos: “ Centum viginti annorum sum hodie, non possum ultra egredi et ingredi, praesertim cum et Dominus dixerit mihi: “Non transibis Iordanem istum”. 
Deuteronomy 31 3 Dominus Deus tuus ipse transibit ante te; ipse delebit gentes has in conspectu tuo, et possidebis eas, et Iosue transibit ante te, sicut locutus est Dominus. 
Deuteronomy 31 4 Facietque Dominus eis, sicut fecit Sehon et Og regibus Amorraeorum et terrae eorum delevitque eos. 
Deuteronomy 31 5 Cum ergo et hos tradiderit vobis, similiter facietis eis, sicut praecepi vobis. 
Deuteronomy 31 6 Viriliter agite et confortamini; nolite timere nec paveatis a conspectu eorum, quia Dominus Deus tuus ipse est ductor tuus et non dimittet nec derelinquet te ”.
Deuteronomy 31 7 Vocavitque Moyses Iosue et dixit ei coram omni Israel: “ Confortare et esto robustus; tu enim introduces populum istum in terram, quam daturum se patribus eorum iuravit Dominus, et tu eam sorte divides eis. 
Deuteronomy 31 8 Et Dominus, qui ductor tuus est, ipse erit tecum, non dimittet nec derelinquet te; noli timere nec paveas ”.
Deuteronomy 31 9 Et scripsit Moyses legem hanc et tradidit eam sacerdotibus filiis Levi, qui portabant arcam foederis Domini, et cunctis senioribus Israel; 
Deuteronomy 31 10 praecepitque eis dicens: “ Post septem annos, anno remissionis, in sollemnitate Tabernaculorum, 
Deuteronomy 31 11 convenientibus cunctis ex Israel, ut appareant in conspectu Domini Dei tui in loco, quem elegerit, leges verba legis huius coram omni Israel, audientibus eis; 
Deuteronomy 31 12 congrega populum tam viros quam mulieres, parvulos et advenas, qui sunt intra portas tuas, ut audientes discant et timeant Dominum Deum vestrum et custodiant impleantque omnes sermones legis huius; 
Deuteronomy 31 13 filii quoque eorum, qui nunc ignorant, audiant et discant timere Dominum Deum vestrum cunctis diebus, quibus versamini in terra, ad quam vos, Iordane transmisso, pergitis obtinendam ”.
Deuteronomy 31 14 Et ait Dominus ad Moysen: “ Ecce prope sunt dies mortis tuae; voca Iosue, et state in tabernaculo conventus, ut praecipiam ei ”. Abierunt ergo Moyses et Iosue et steterunt in tabernaculo conventus; 
Deuteronomy 31 15 apparuitque Dominus ibi in columna nubis, quae stetit in introitu tabernaculi.
Deuteronomy 31 16 Dixitque Dominus ad Moysen: “ Ecce tu dormies cum patribus tuis, et populus iste consurgens fornicabitur post deos alienos terrae, ad quam ingredietur; ibi derelinquet me et irritum faciet foedus, quod pepigi cum eo. 
Deuteronomy 31 17 Et irascetur furor meus contra eum in die illo, et derelinquam eos et abscondam faciem meam ab eis, et erit in devorationem; invenient eum mala multa et afflictiones, ita ut dicat in illo die: “Vere, quia non est Deus mecum, invenerunt me haec mala”. 
Deuteronomy 31 18 Ego autem abscondam et celabo faciem meam in die illo, propter omnia mala, quae fecit, quia secutus est deos alienos.
Deuteronomy 31 19 Nunc itaque scribite vobis canticum istud, et doce filios Israel, ut memoriter teneant et ore decantent, ut sit mihi carmen istud pro testimonio inter filios Israel. 
Deuteronomy 31 20 Introducam enim eum in terram, pro qua iuravi patribus eius, lacte et melle manantem. Cumque comederit et saturatus crassusque fuerit, avertetur ad deos alienos, et servient eis detrahentque mihi et irritum facient pactum meum. 
Deuteronomy 31 21 Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui; scio enim cogitationes eius, quae facit hodie, antequam introducam eum in terram, quam ei pollicitus sum ”. 
Deuteronomy 31 22 Scripsit ergo Moyses canticum istud in die illo et docuit filios Israel.
Deuteronomy 31 23 Praecepitque Dominus Iosue filio Nun et ait: “ Confortare et esto robustus; tu enim introduces filios Israel in terram, quam eis pollicitus sum, et ego ero tecum ”.
Deuteronomy 31 24 Postquam ergo scripsit Moyses verba legis huius in volumine atque complevit, 
Deuteronomy 31 25 praecepit Levitis, qui portabant arcam foederis Domini, dicens: 
Deuteronomy 31 26 “ Tollite librum legis istum et ponite eum in latere arcae foederis Domini Dei vestri, ut sit ibi contra te in testimonium. 
Deuteronomy 31 27 Ego enim scio contentionem tuam et cervicem tuam durissimam. Adhuc vivente me vobiscum, semper contentiose egistis contra Dominum; quanto magis cum mortuus fuero?
Deuteronomy 31 28 Congregate ad me omnes maiores natu per tribus vestras atque praefectos vestros, et loquar audientibus eis sermones istos et invocabo contra eos caelum et terram. 
Deuteronomy 31 29 Novi enim quod post mortem meam inique agetis et declinabitis de via, quam praecepi vobis, et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum ”. 
Deuteronomy 31 30 Locutus est ergo Moyses, audiente universo coetu Israel, verba carminis huius et ad finem usque complevit:
Deuteronomy 32 1 “ Audite, caeli, quae loquor; audiat terra verba oris mei! 
Deuteronomy 32 2 Stillet ut pluvia doctrina mea, fluat ut ros eloquium meum quasi imber super herbam et quasi stillae super gramina.
Deuteronomy 32 3 Quia nomen Domini invocabo: date magnificentiam Deo nostro!
Deuteronomy 32 4 Petra, perfecta sunt opera eius, quia omnes viae eius iustitia. Deus fidelis et absque ulla iniquitate, iustus et rectus.
Deuteronomy 32 5 Peccaverunt ei non filii eius in sordibus suis, generatio prava atque perversa.
Deuteronomy 32 6 Haeccine redditis Domino, popule stulte et insipiens? Numquid non ipse est pater tuus, qui possedit te, ipse fecit et stabilivit te?
Deuteronomy 32 7 Memento dierum antiquorum, cogita generationes singulas; interroga patrem tuum, et annuntiabit tibi, maiores tuos, et dicent tibi.
Deuteronomy 32 8 Quando dividebat Altissimus gentes, quando separabat filios Adam, constituit terminos populorum iuxta numerum filiorum Israel;
Deuteronomy 32 9 pars autem Domini populus eius, Iacob funiculus hereditatis eius.
Deuteronomy 32 10 Invenit eum in terra deserta, in loco horroris et ululatu solitudinis; circumdedit eum et attendit et custodivit quasi pupillam oculi sui.
Deuteronomy 32 11 Sicut aquila provocans ad volandum pullos suos et super eos volitans expandit alas suas et assumpsit eum atque portavit super pennas suas.
Deuteronomy 32 12 Dominus solus dux eius fuit, et non erat cum eo deus alienus.
Deuteronomy 32 13 Constituit eum super excelsam terram, ut comederet fructus agrorum, ut sugeret mel de petra oleumque de saxo durissimo,
Deuteronomy 32 14 butyrum de armento et lac de ovibus, cum adipe agnorum et arietum filiorum Basan et hircorum, cum medulla tritici, et sanguinem uvae biberet meracissimum.
Deuteronomy 32 15 Incrassatus est dilectus et recalcitravit; incrassatus, impinguatus, dilatatus dereliquit Deum factorem suum et recessit a Petra salutari suo.
Deuteronomy 32 16 Provocaverunt eum in diis alienis et in abominationibus ad iracundiam concitaverunt.
Deuteronomy 32 17 Immolaverunt daemonibus et non Deo, diis, quos ignorabant; novi recentesque venerunt, quos non coluerunt patres vestri.
Deuteronomy 32 18 Petram, quae te genuit, dereliquisti, et oblitus es Domini creatoris tui.
Deuteronomy 32 19 Vidit Dominus et sprevit, quia provocaverunt eum filii sui et filiae.
Deuteronomy 32 20 Et ait: “Abscondam faciem meam ab eis et considerabo novissima eorum; generatio enim perversa est, et infideles filii.
Deuteronomy 32 21 Ipsi me provocaverunt in eo, qui non erat Deus, et irritaverunt in vanitatibus suis; et ego provocabo eos in eo, qui non est populus, et in gente stulta irritabo illos.
Deuteronomy 32 22 Ignis succensus est in furore meo et ardebit usque ad inferni profundissima; devorabitque terram cum germine suo et montium fundamenta comburet. 
Deuteronomy 32 23 Congregabo super eos mala et sagittas meas complebo in eis.
Deuteronomy 32 24 Consumentur fame et devorabuntur febri et peste amarissima; dentes bestiarum immittam in eos, cum veneno serpentium in pulvere. 
Deuteronomy 32 25 Foris vastabit eos gladius, et intus pavor: iuvenem simul ac virginem, lactantem cum homine sene.
Deuteronomy 32 26 Dixi: Disperdam eos, cessare faciam ex hominibus memoriam eorum!,
Deuteronomy 32 27 sed arrogantiam inimicorum timui, ne superbirent hostes eorum et dicerent: >Manus nostra excelsa, et non Dominus fecit haec omnia!'. 
Deuteronomy 32 28 Gens enim absque consilio est et sine prudentia.
Deuteronomy 32 29 Utinam saperent et intellegerent haec ac novissima sua providerent!
Deuteronomy 32 30 Quomodo persequatur unus mille, et duo fugent decem milia? Nonne ideo, quia Petra eorum vendidit eos, et Dominus tradidit illos?”.
Deuteronomy 32 31 Non enim est petra eorum ut Petra nostra, et inimici nostri sunt iudices.
Deuteronomy 32 32 Vere de vinea Sodomorum vinea eorum et de suburbanis Gomorrae; uva eorum uva fellis et botri amarissimi;
Deuteronomy 32 33 fel draconum vinum eorum et venenum aspidum insanabile.
Deuteronomy 32 34 Nonne haec condita sunt apud me et signata in thesauris meis?
Deuteronomy 32 35 Mea est ultio, et ego retribuam in tempore, in quo labetur pes eorum! Iuxta est dies perditionis, et adesse festinat sors eorum.
Deuteronomy 32 36 Iudicabit Dominus populum suum et in servis suis miserebitur; videbit quod infirmata sit manus, et defecerint clausi ac liberati.
Deuteronomy 32 37 Et dicet: “Ubi sunt dii eorum, petra, in qua habebant fiduciam,
Deuteronomy 32 38 de quorum victimis comedebant adipes et bibebant vinum libaminum? Surgant et opitulentur vobis et in necessitate vos protegant!
Deuteronomy 32 39 Videte nunc quod ego sim solus, et non sit Deus praeter me. Ego occidam et ego vivere faciam; percutiam et ego sanabo; et non est qui de manu mea possit eruere.
Deuteronomy 32 40 Levabo ad caelum manum meam et dicam: Vivo ego in aeternum!
Deuteronomy 32 41 Si acuero ut fulgur gladium meum, et arripuerit iudicium manus mea, reddam ultionem hostibus meis et his, qui oderunt me, retribuam.
Deuteronomy 32 42 Inebriabo sagittas meas sanguine, et gladius meus devorabit carnes: de cruore occisorum et captivorum, de capite ducum inimici!”.
Deuteronomy 32 43 Laudate, gentes, populum eius, quia sanguinem servorum suorum ulciscetur et vindictam retribuet in hostes suos et propitius erit terrae populi sui ”.
Deuteronomy 32 44 Venit ergo Moyses et locutus est omnia verba cantici huius in auribus populi, ipse et Iosue filius Nun; 
Deuteronomy 32 45 complevitque omnes sermones istos loquens ad universum Israel. 
Deuteronomy 32 46 Et dixit ad eos: “ Ponite corda vestra in omnia verba, quae ego testificor vobis hodie, ut mandetis ea filiis vestris custodire et facere et implere universa verba legis huius; 
Deuteronomy 32 47 quia verbum non incassum vobis, sed est vita vestra: et in verbo hoc longo perseverabitis tempore in terra, ad quam, Iordane transmisso, ingredimini possidendam ”.
Deuteronomy 32 48 Locutusque est Dominus ad Moysen in eadem die dicens: 
Deuteronomy 32 49 “ Ascende in montem istum Abarim, in montem Nabo, qui est in terra Moab contra Iericho, et vide terram Chanaan, quam ego tradam filiis Israel obtinendam. 
Deuteronomy 32 50 Et morere in monte, quem conscendens iungeris populo tuo, sicut mortuus est Aaron frater tuus in monte Hor et appositus populo suo. 
Deuteronomy 32 51 Quia praevaricati estis contra me in medio filiorum Israel ad aquas Meribathcades deserti Sin, quia non sanctificastis me inter filios Israel. 
Deuteronomy 32 52 E contra videbis terram et non ingredieris in eam, quam ego dabo filiis Israel ”.
Deuteronomy 33 1 Haec est benedictio, qua be nedixit Moyses homo Dei fi liis Israel ante mortem suam. 
Deuteronomy 33 2 Et ait: “ Dominus de Sinai venit et de Seir ortus est eis; apparuit de monte Pharan et venit in Meribathcades de meridie eius in Asedoth.
Deuteronomy 33 3 Vere diligit populos; omnes sancti eius in manu illius sunt; et, qui appropinquant pedibus tuis, accipient de doctrina tua.
Deuteronomy 33 4 Legem praecepit nobis Moyses, hereditatem multitudinis Iacob.
Deuteronomy 33 5 Et factus est apud dilectum rex, congregatis principibus populi cum tribubus Israel ”.
Deuteronomy 33 6 “ Vivat Ruben et non moriatur et sit parvus in numero ”.
Deuteronomy 33 7 Haec est Iudae benedictio: “ Audi, Domine, vocem Iudae et ad populum suum introduc eum. Manus eius pugnabunt pro eo, et adiutor illius contra adversarios eius eris ”.
Deuteronomy 33 8 De Levi quoque ait: “ Tummim et Urim tui viro sancto tuo, quem probasti in Massa et cum quo litigasti ad aquas Meriba.
Deuteronomy 33 9 Qui dixit de patre suo et matre sua: “Nescio vos”; et fratres suos ignoravit et filios suos nescivit. Quia custodierunt eloquium tuum et pactum tuum servaverunt.
Deuteronomy 33 10 Docebunt iudicia tua Iacob et legem tuam Israel; ponent thymiama in naribus tuis et holocaustum super altare tuum.
Deuteronomy 33 11 Benedic, Domine, fortitudini eius et opera manuum illius suscipe. Percute lumbos inimicorum eius; et, qui oderunt eum, non consurgant ”.
Deuteronomy 33 12 De Beniamin ait: “ Amantissimus Domini habitabit confidenter in eo; Altissimus proteget eum tota die et inter umeros illius requiescet ”.
Deuteronomy 33 13 De Ioseph quoque ait: “ Benedicta a Domino terra eius: donis caeli, rore atque abysso subiacente,
Deuteronomy 33 14 fructibus solis et donis mensium,
Deuteronomy 33 15 primitiis antiquorum montium et donis collium aeternorum,
Deuteronomy 33 16 frugibus terrae et plenitudine eius. Benedictio illius, qui apparuit in rubo, veniat super caput Ioseph et super verticem nazaraei inter fratres suos;
Deuteronomy 33 17 quasi primogeniti tauri pulchritudo eius, cornua unicornis cornua illius, in ipsis ventilabit gentes usque ad terminos terrae. Hae sunt multitudines Ephraim, et hae milia Manasse ”.
Deuteronomy 33 18 De Zabulon ait: “ Laetare, Zabulon, in exitu tuo, et Issachar, in tabernaculis tuis!
Deuteronomy 33 19 Populos ad montem vocabunt, ibi immolabunt victimas iustitiae. Qui inundationem maris, quasi lac, sugent et thesauros absconditos arenarum ”.
Deuteronomy 33 20 De Gad ait: “ Benedictus, qui dilatat Gad! Quasi leo requiescit dilaceratque brachium et verticem.
Deuteronomy 33 21 Et vidit primitias sibi, quia ibi pars ducis erat reposita; qui fuit cum principibus populi et fecit iustitiam Domini et iudicia sua cum Israel ”.
Deuteronomy 33 22 De Dan quoque ait: “ Dan catulus leonis prosiliet largiter de Basan ”.
Deuteronomy 33 23 De Nephthali dixit: “ Nephthali satiabatur beneplacito et plenus erit benedictione Domini: mare et meridiem possidebit ”.
Deuteronomy 33 24 De Aser quoque ait: “ Benedictus prae filiis Aser! Sit placens fratribus suis et tingat in oleo pedem suum.
Deuteronomy 33 25 Ferrum et aes serae tuae, sicut dies tui robur tuum ”.
Deuteronomy 33 26 “ Non est ut Deus Iesurun, qui ascendit super caelos ad auxilium tuum et in magnificentia sua super nubes.
Deuteronomy 33 27 Habitaculum Deus antiquus, et subter brachia sempiterna. Eiciet a facie tua inimicum dicetque: “Conterere!”.
Deuteronomy 33 28 Habitabit Israel confidenter, et fons Iacob solus; stillabunt in terra frumenti et vini, caelique rorem.
Deuteronomy 33 29 Beatus tu, Israel! Quis similis tui, popule, qui salvaris in Domino? Ipse est scutum auxilii tui et gladius gloriae tuae. Blandientur tibi inimici tui, et tu eorum altitudines calcabis ”.
Deuteronomy 34 1 Ascendit ergo Moyses de campestribus Moab super montem Nabo in verticem Phasga contra Iericho; ostenditque ei Dominus omnem terram Galaad usque Dan 
Deuteronomy 34 2 et universum Nephthali terramque Ephraim et Manasse et omnem terram Iudae usque ad mare occidentale 
Deuteronomy 34 3 et Nageb et latitudinem campi Iericho civitatis palmarum usque Segor. 
Deuteronomy 34 4 Dixitque Dominus ad eum: “ Haec est terra, pro qua iuravi Abraham, Isaac et Iacob, dicens: Semini tuo dabo eam. Vidisti eam oculis tuis et non transibis ad illam ”.
Deuteronomy 34 5 Mortuusque est ibi Moyses servus Domini in terra Moab, iubente Domino. 
Deuteronomy 34 6 Et sepelivit eum in valle in terra Moab contra Bethphegor; et non cognovit homo sepulcrum eius usque in praesentem diem. 
Deuteronomy 34 7 Moyses centum et viginti annorum erat, quando mortuus est; non caligavit oculus eius, nec robur illius defecit. 
Deuteronomy 34 8 Fleveruntque eum filii Israel in campestribus Moab triginta diebus; et completi sunt dies planctus lugentium Moysen.
Deuteronomy 34 9 Iosue vero filius Nun repletus est spiritu sapientiae, quia Moyses posuit super eum manus suas; et oboedierunt ei filii Israel feceruntque, sicut praecepit Dominus Moysi.
Deuteronomy 34 10 Et non surrexit ultra propheta in Israel sicut Moyses, quem nosset Dominus facie ad faciem, 
Deuteronomy 34 11 in omnibus signis atque portentis, quae misit per eum, ut faceret in terra Aegypti pharaoni et omnibus servis eius universaeque terrae illius, 
Deuteronomy 34 12 et in cuncta manu robusta magnisque mirabilibus, quae fecit Moyses coram universo Israel.
Joshua 1 1 Et factum est, ut post mortem Moysi servi Domini loqueretur Dominus ad Iosue filium Nun ministrum Moysi et diceret ei: 
Joshua 1 2 “ Moyses servus meus mortuus est; nunc igitur surge et transi Iordanem istum, tu et omnis populus iste, in terram, quam ego dabo filiis Israel. 
Joshua 1 3 Omnem locum, quem calcaverit vestigium pedis vestri, vobis tradidi, sicut locutus sum Moysi. 
Joshua 1 4 A deserto et Libano isto usque ad fluvium magnum Euphraten, omnis terra Hetthaeorum usque ad mare Magnum contra solis occasum erit terminus vester. 
Joshua 1 5 Nullus tibi poterit resistere cunctis diebus vitae tuae: sicut fui cum Moyse, ero et tecum; non dimittam nec derelinquam te.
Joshua 1 6 Confortare et esto robustus; tu enim sorte divides populo huic terram, pro qua iuravi patribus suis, ut traderem eam illis. 
Joshua 1 7 Confortare tantum et esto robustus valde, ut custodias et facias iuxta omnem legem, quam praecepit tibi Moyses servus meus. Ne declines ab ea ad dexteram vel ad sinistram, ut prospereris in omnibus, ad quaecumque perrexeris. 
Joshua 1 8 Non recedat hoc volumen legis de ore tuo, sed meditaberis in eo diebus ac noctibus, ut custodias et facias iuxta omnia, quae scripta sunt in eo: tunc optime diriges viam tuam et tunc prosperaberis. 
Joshua 1 9 Nonne praecepi tibi: Confortare et esto robustus, noli metuere et noli timere, quoniam tecum est Dominus Deus tuus in omnibus, ad quaecumque perrexeris?”.
Joshua 1 10 Praecepitque Iosue praefectis populi dicens: “ Transite per medium castrorum et imperate populo ac dicite: 
Joshua 1 11 Praeparate vobis cibaria, quoniam post diem tertium transibitis Iordanem hunc et intrabitis ad possidendam terram, quam Dominus Deus vester daturus est vobis ”.
Joshua 1 12 Rubenitis quoque et Gaditis et dimidiae tribui Manasse ait: 
Joshua 1 13 “ Mementote sermonis, quem praecepit vobis Moyses famulus Domini dicens: “Dominus Deus vester dedit vobis requiem et terram hanc”. 
Joshua 1 14 Uxores vestrae et filii ac iumenta manebunt in terra, quam tradidit vobis Moyses trans Iordanem; vos autem transibitis armati ante fratres vestros, omnes viri fortes, et adiuvabitis eos, 
Joshua 1 15 donec det requiem Dominus fratribus vestris, sicut et vobis dedit, et possideant ipsi quoque terram, quam Dominus Deus vester daturus est eis. Et sic revertemini in terram possessionis vestrae et habitabitis in ea, quam vobis dedit Moyses famulus Domini trans Iordanem contra solis ortum ”.
Joshua 1 16 Responderuntque ad Iosue atque dixerunt: “ Omnia, quae praecepisti nobis, faciemus et, quocumque miseris, ibimus. 
Joshua 1 17 Sicut oboedivimus in cunctis Moysi, ita oboediemus et tibi; tantum sit Dominus Deus tuus tecum, sicut fuit cum Moyse. 
Joshua 1 18 Quicumque contradixerit ori tuo et non oboedierit cunctis sermonibus, quos praeceperis ei, moriatur; tu tantum confortare et viriliter age ”.
Joshua 2 1 Misit ergo Iosue filius Nun de Settim duos viros exploratores in abscondito et dixit eis; “Ite et considerate terram urbemque Iericho ”. Qui pergentes ingressi sunt domum mulieris meretricis nomine Rahab et quieverunt ibi. 
Joshua 2 2 Nuntiatumque est regi Iericho et dictum: “ Ecce viri ingressi sunt huc per noctem de filiis Israel, ut explorarent terram ”. 
Joshua 2 3 Misitque rex Iericho ad Rahab dicens: “ Educ viros, qui venerunt ad te et ingressi sunt domum tuam; exploratores quippe sunt et omnem terram considerare venerunt ”. 
Joshua 2 4 Tollensque mulier viros abscondit et ait: “ Fateor, venerunt ad me, sed nesciebam unde essent; 
Joshua 2 5 cumque porta clauderetur in tenebris, et illi pariter exierunt, nescio quo abierunt. Persequimini cito et comprehendetis eos ”. 
Joshua 2 6 Ipsa autem fecit ascendere viros in solarium domus suae operuitque eos lini stipula, quae ibi erat. 
Joshua 2 7 Hi autem, qui missi fuerant, secuti sunt eos per viam, quae ducit ad vadum Iordanis; illisque egressis, statim porta clausa est.
Joshua 2 8 Necdum obdormierant qui latebant, et ecce mulier ascendit ad eos et ait: 
Joshua 2 9 “ Novi quod tradiderit Dominus vobis terram, et irruit in nos terror vester, et elanguerunt omnes habitatores terrae coram vobis. 
Joshua 2 10 Audivimus enim quod siccaverit Dominus aquas maris Rubri ad vestrum introitum, quando egressi estis ex Aegypto, et quae feceritis duobus Amorraeorum regibus, qui erant trans Iordanem, Sehon et Og, quos interfecistis. 
Joshua 2 11 Et haec audientes pertimuimus, et elanguit cor nostrum, nec remansit in nobis spiritus ad introitum vestrum; Dominus enim Deus vester ipse est Deus in caelo sursum et in terra deorsum. 
Joshua 2 12 Nunc ergo iurate mihi per Dominum, ut, quomodo ego feci vobiscum misericordiam, ita et vos faciatis cum domo patris mei detisque mihi signum verum, 
Joshua 2 13 ut salvetis patrem meum et matrem, fratres ac sorores meas et omnia, quae eorum sunt, et eruatis animas nostras de morte ”. 
Joshua 2 14 Qui responderunt ei: “ Anima nostra sit pro vobis in mortem, si tamen non prodideris; cumque tradiderit nobis Dominus terram, faciemus in te misericordiam et veritatem ”. 
Joshua 2 15 Demisit ergo eos per funem de fenestra; domus enim eius haerebat muro, et in muro habitabat. 
Joshua 2 16 Dixitque ad eos: “ Ad montana pergite, ne forte occurrant vobis persecutores, ibique latete diebus tribus, donec redeant; et postea ibitis per viam vestram. 
Joshua 2 17 Qui dixerunt ad eam: “ Innoxii erimus a iuramento hoc, quo adiurasti nos, 
Joshua 2 18 si, ingredientibus nobis terram, signum fuerit funiculus iste coccineus, et ligaveris eum in fenestra, per quam nos demisisti, et patrem tuum ac matrem fratresque et omnem cognationem tuam congregaveris in domum tuam. 
Joshua 2 19 Qui ostium domus tuae egressus fuerit, sanguis ipsius erit in caput eius, et nos erimus innoxii; cunctorum autem sanguis, qui tecum fuerint in domo, redundabit in caput nostrum, si eos aliquis tetigerit. 
Joshua 2 20 Quod si prodideris hoc verbum, erimus mundi ab hoc iuramento, quo adiurasti nos ”. 
Joshua 2 21 Et illa respondit: “ Sicut locuti estis, ita fiat ”. Dimittensque eos, ut pergerent, appendit funiculum coccineum in fenestra.
Joshua 2 22 Illi vero ambulantes pervenerunt ad montana et manserunt ibi tres dies, donec reverterentur, qui fuerant persecuti; quaerentes enim per omnem viam non reppererunt eos. 
Joshua 2 23 Duo viri reversi sunt et descenderunt de monte et, transmisso Iordane, venerunt ad Iosue filium Nun narraveruntque ei omnia, quae acciderant sibi, 
Joshua 2 24 atque dixerunt: “ Tradidit Dominus in manus nostras omnem terram, et timore prostrati sunt cuncti habitatores eius in conspectu nostro ”.
Joshua 3 1 Igitur Iosue de nocte consur gens movit castra. Egredientes que de Settim venerunt ad Iordanem, ipse et omnes filii Israel; et morati sunt ibi, antequam transirent. 
Joshua 3 2 Tribus diebus evolutis, transierunt praefecti per castrorum medium 
Joshua 3 3 et praeceperunt populo: “ Quando videritis arcam foederis Domini Dei vestri et sacerdotes stirpis leviticae portantes eam, vos quoque consurgite et sequimini eam 
Joshua 3 4 — sitque inter vos et arcam spatium cubitorum duum fere milium, et cavete, ne appropinquetis ad eam — ut sciatis per quam viam ingrediamini, quia prius non ambulastis per eam ”. 
Joshua 3 5 Dixitque Iosue ad populum: “ Sanctificamini; cras enim faciet Dominus inter vos mirabilia ”. 
Joshua 3 6 Et ait ad sacerdotes: “ Tollite arcam foederis et praecedite populum ”. Qui tulerunt et ambulaverunt ante eos.
Joshua 3 7 Dixitque Dominus ad Iosue: “ Hodie incipiam exaltare te coram omni Israel, ut sciant quod, sicut cum Moyse fui, ita et tecum sim. 
Joshua 3 8 Tu autem praecipe sacerdotibus, qui portant arcam foederis, et dic eis: Cum veneritis ad oram aquae Iordanis, state in Iordane”. 
Joshua 3 9 Dixitque Iosue ad filios Israel: “ Accedite huc et audite verba Domini Dei vestri ”. 
Joshua 3 10 Et rursum: “ In hoc, inquit, scietis quod Deus vivens in medio vestri est et disperdet in conspectu vestro Chananaeum et Hetthaeum, Hevaeum et Pherezaeum, Gergesaeum quoque et Amorraeum et Iebusaeum. 
Joshua 3 11 Ecce arca foederis Domini omnis terrae antecedet vos per Iordanem. 
Joshua 3 12 Parate duodecim viros de tribubus Israel, singulos per singulas tribus; 
Joshua 3 13 et cum posuerint vestigia pedum suorum sacerdotes, qui portant arcam Domini Dei universae terrae, in aquis Iordanis, aquae, quae inferiores sunt, decurrent, quae autem desuper veniunt, in una mole consistent ”.
Joshua 3 14 Igitur egressus est populus de tabernaculis suis, ut transiret Iordanem; et sacerdotes, qui portabant arcam foederis, pergebant ante eum. 
Joshua 3 15 Veneruntque usque ad Iordanem et, pedibus eorum in ora aquae tinctis — Iordanis autem omnes ripas alvei sui toto tempore messis impleverat — 
Joshua 3 16 steterunt aquae desuper descendentes in loco uno instar molis procul valde apud urbem, quae vocatur Adam, ex latere Sarthan; quae autem inferiores erant, in mare Arabae, quod est mare Salsissimum, descenderunt, usquequo omnino deficerent. 
Joshua 3 17 Populus autem incedebat contra Iericho, et sacerdotes, qui portabant arcam foederis Domini, stabant super siccam humum in medio Iordanis firmiter, donec omnis Israel compleret per arentem alveum transitum Iordanis.
Joshua 4 1 Quibus transgressis, dixit Dominus ad Iosue: 
Joshua 4 2 “ Sumite vobis de populo duodecim viros singulos per singulas tribus 
Joshua 4 3 et praecipite eis, ut tollant de medio Iordanis alveo, ubi firmiter steterunt sacerdotum pedes, duodecim lapides; quos portabitis vobiscum et ponetis in loco castrorum, ubi fixeritis hac nocte tentoria ”.
Joshua 4 4 Vocavitque Iosue duodecim viros, quos elegerat de filiis Israel, singulos de tribubus singulis, 
Joshua 4 5 et ait ad eos: “ Ite ante arcam Domini Dei vestri ad Iordanis medium et portate singuli singulos lapides in umeris vestris, iuxta numerum tribuum filiorum Israel, 
Joshua 4 6 ut sit hoc signum inter vos. Quando interrogaverint vos filii vestri cras dicentes: “Quid sibi volunt isti lapides?”, 
Joshua 4 7 respondebitis eis: Defecerunt aquae Iordanis ante arcam foederis Domini, cum transiret eum; idcirco positi sunt lapides isti in monumentum filiis Israel usque in aeternum ”.
Joshua 4 8 Fecerunt ergo filii Israel, sicut eis praecepit Iosue, portantes de medio Iordanis alveo duodecim lapides, ut ei Dominus imperarat, iuxta numerum tribuum filiorum Israel, usque ad locum, in quo castrametati sunt; ibique posuerunt eos. 
Joshua 4 9 Alios quoque duodecim lapides posuit Iosue in medio Iordanis alveo, ubi steterunt sacerdotes, qui portabant arcam foederis; et sunt ibi usque in praesentem diem. 
Joshua 4 10 Sacerdotes autem, qui portabant arcam, stabant in Iordanis medio, donec omnia complerentur, quae Iosue ut loqueretur ad populum praeceperat Dominus secundum omnia, quae dixerat ei Moyses. Festinavitque populus et transiit. 
Joshua 4 11 Cumque transissent omnes, transivit et arca Domini; sacerdotesque pergebant ante populum. 
Joshua 4 12 Filii quoque Ruben et Gad et dimidia tribus Manasse armati praecedebant filios Israel, sicut eis praeceperat Moyses; 
Joshua 4 13 quadraginta fere milia expeditorum ad pugnam incedebant coram Domino in campestria Iericho.
Joshua 4 14 In illo die magnificavit Dominus Iosue coram omni Israel, ut timerent eum, sicut timuerant Moysen, omnibus diebus vitae suae. 
Joshua 4 15 Dixitque ad eum: 
Joshua 4 16 “ Praecipe sacerdotibus, qui portant arcam testimonii, ut ascendant de Iordane ”. 
Joshua 4 17 Qui praecepit eis dicens: “ Ascendite de Iordane ”. 
Joshua 4 18 Cumque ascendissent portantes arcam foederis Domini et siccam humum calcare coepissent, reversae sunt aquae in alveum suum et fluebant sicut ante super omnes ripas suas.
Joshua 4 19 Populus autem ascendit de Iordane decimo die mensis primi, et castrametati sunt in Galgalis, in termino orientali Iericho. 
Joshua 4 20 Duodecim quoque lapides, quos de Iordanis alveo sumpserant, posuit Iosue in Galgalis. 
Joshua 4 21 Et dixit ad filios Israel: “ Quando interrogaverint filii vestri cras patres suos et dixerint eis: “Quid sibi volunt isti lapides?”, 
Joshua 4 22 docebitis eos atque dicetis: Per arentem alveum transivit Israel Iordanem istum, 
Joshua 4 23 siccante Domino Deo vestro aquas eius in conspectu vestro, donec transiretis, 
Joshua 4 24 sicut fecerat prius in mari Rubro, quod siccavit coram nobis, donec transiremus, 
Joshua 4 25 ut cognoscant omnes terrarum populi fortissimam Domini manum, et ut vos timeatis Dominum Deum vestrum omni tempore ”.
Joshua 5 1 Postquam ergo audierunt om nes reges Amorraeorum, qui ha bitabant trans Iordanem ad occidentalem plagam, et cuncti reges Chanaan, qui propinqua possidebant Magno mari loca, quod siccasset Dominus fluenta Iordanis coram filiis Israel, donec transirent, dissolutum est cor eorum, et non remansit in eis spiritus coram filiis Israel.
Joshua 5 2 Eo tempore ait Dominus ad Iosue: “ Fac tibi cultros lapideos et circumcide iterum secundo filios Israel ”. 
Joshua 5 3 Fecit, quod iusserat Dominus, et circumcidit filios Israel in colle Praeputiorum.
Joshua 5 4 Haec autem causa est secundae circumcisionis: omnis populus, qui egressus est ex Aegypto, generis masculini, universi bellatores viri mortui sunt in deserto in via; 
Joshua 5 5 qui omnes circumcisi erant. Populus autem, qui natus est in deserto, incircumcisus fuit. 
Joshua 5 6 Per quadraginta enim annos ambulabant filii Israel, donec consumerentur omnes homines bellatores, qui non audierant vocem Domini, et quibus iuraverat, ut non ostenderet eis terram, super qua iuraverat patribus eorum, ut daret illis terram lacte et melle manantem. 
Joshua 5 7 Horum filii in locum successerunt patrum et circumcisi sunt a Iosue, quia, sicut nati fuerant, in praeputio erant, nec eos in via aliquis circumciderat. 
Joshua 5 8 Postquam autem omnes circumcisi sunt, manserunt in eodem castrorum loco, donec sanarentur. 
Joshua 5 9 Dixitque Dominus ad Iosue: “ Hodie abstuli opprobrium Aegypti a vobis ”. Vocatumque est nomen loci illius Galgala usque in praesentem diem.
Joshua 5 10 Manseruntque filii Israel in Galgalis et fecerunt Pascha quarta decima die mensis ad vesperum in campestribus Iericho; 
Joshua 5 11 et comederunt de frugibus terrae a die altero, azymos panes et polentam hoc ipso die. 
Joshua 5 12 Defecitque manna a die sequenti, postquam comederunt de frugibus terrae, nec usi sunt ultra cibo illo filii Israel, sed comederunt de frugibus terrae Chanaan in anno illo.
Joshua 5 13 Cum autem esset Iosue in agro urbis Iericho, levavit oculos et vidit virum stantem contra se et evaginatum tenentem gladium; perrexitque ad eum et ait: “ Noster es an adversariorum? ”. 
Joshua 5 14 Qui respondit: “ Nequaquam, sed sum princeps exercitus Domini et nunc veni ”. 
Joshua 5 15 Cecidit Iosue pronus in terram et adorans ait: “ Quid Dominus meus loquitur ad servum suum? ”. 
Joshua 5 16 Et dixit princeps exercitus Domini ad Iosue: “ Solve calceamentum de pedibus tuis; locus enim, in quo stas, sanctus est ”. Fecitque Iosue, ut sibi fuerat imperatum.
Joshua 6 1 Iericho autem erat munita et clausa coram filiis Israel, et nul lus egredi audebat aut ingredi.
Joshua 6 2 Dixitque Dominus ad Iosue: “ Ecce dedi in manu tua Iericho et regem eius omnesque fortes viros. 
Joshua 6 3 Circuite urbem cuncti bellatores semel per diem: sic facietis sex diebus. 
Joshua 6 4 Septem sacerdotes portabunt septem bucinas, cornua arietum, ante arcam foederis. Die autem septimo septies circuibitis civitatem, et sacerdotes clangent bucinis. 
Joshua 6 5 Cumque insonuerit vox tubae longior et in auribus vestris increpuerit, conclamabit omnis populus vociferatione maxima, et muri funditus corruent civitatis; ingredienturque singuli per locum, contra quem steterint ”.
Joshua 6 6 Vocavit ergo Iosue filius Nun sacerdotes et dixit ad eos: “ Tollite arcam foederis, et septem alii sacerdotes tollant septem bucinas et incedant ante arcam Domini ”. 
Joshua 6 7 Ad populum quoque ait: “ Vadite et circuite civitatem, et viri armati praecedant arcam Domini ”.
Joshua 6 8 Cumque Iosue verba finisset, septem sacerdotes septem bucinis clangebant ante arcam foederis Domini, 
Joshua 6 9 omnisque armatus exercitus praecedebat sacerdotes clangentes, reliquum vulgus arcam sequebatur, ac bucinis omnia concrepabant. 
Joshua 6 10 Praeceperat autem Iosue populo dicens: “ Non clamabitis, nec audietur vox vestra, neque ullus sermo ex ore vestro egredietur, donec veniat dies, in quo dicam vobis: Clamate et vociferamini ”. 
Joshua 6 11 Circuivit ergo arca Domini civitatem per diem, et reversi in castra pernoctaverunt ibi.
Joshua 6 12 Igitur, Iosue de nocte consurgente, tulerunt sacerdotes arcam Domini, 
Joshua 6 13 et septem ex eis septem bucinas, cornua arietum, praecedebantque arcam Domini ambulantes atque clangentes, et armatus populus ibat ante eos; vulgus autem reliquum sequebatur arcam, bucinis personantibus. 
Joshua 6 14 Circuieruntque civitatem secundo die semel et reversi sunt in castra; sic fecerunt sex diebus.
Joshua 6 15 Die autem septimo, diluculo consurgentes circuierunt urbem eodem modo septies; in illo die tantum circuierunt urbem septies. 
Joshua 6 16 Cumque septimo circuitu clangerent bucinis sacerdotes, dixit Iosue ad populum: “ Vociferamini! Tradidit enim vobis Dominus civitatem. 
Joshua 6 17 Sitque civitas anathema, ipsa et omnia, quae in ea sunt, Domino; sola Rahab meretrix vivat cum universis, qui cum ea in domo sunt: abscondit enim nuntios, quos direximus. 
Joshua 6 18 Vos autem cavete, ne de anathemate quippiam auferatis et sitis praevaricationis rei, et omnia castra Israel anathema sint atque turbentur. 
Joshua 6 19 Quidquid auri et argenti fuerit et vasorum aeneorum ac ferri, Domino consecretur repositum in thesauris eius ”.
Joshua 6 20 Igitur, omni vociferante populo et clangentibus tubis, postquam in aures multitudinis vox sonitusque increpuit, muri ilico corruerunt; et ascendit unusquisque per locum, qui contra se erat, ceperuntque civitatem. 
Joshua 6 21 Et interfecerunt omnia, quae erant in ea, a viro usque ad mulierem, ab infante usque ad senem; boves quoque et oves et asinos in ore gladii percusserunt. 
Joshua 6 22 Duobus autem viris, qui exploratores missi fuerant, dixit Iosue: “ Ingredimini domum mulieris meretricis et producite eam et omnia, quae illius sunt, sicut illi iuramento firmastis ”. 
Joshua 6 23 Ingressique iuvenes eduxerunt Rahab et parentes eius, fratres quoque et cunctam supellectilem ac cognationem illius et extra castra Israel manere fecerunt.
Joshua 6 24 Urbem autem et omnia, quae erant in ea, succenderunt, absque argento et auro et vasis aeneis ac ferro, quae in aerarium domus Domini consecrarunt. 
Joshua 6 25 Rahab vero meretricem et domum patris eius et omnia, quae habebat, fecit Iosue vivere; et habitavit in medio Israel usque in praesentem diem, eo quod absconderit nuntios, quos miserat Iosue, ut explorarent Iericho. In tempore illo imprecatus est Iosue dicens: 
Joshua 6 26 “Maledictus vir coram Domino, qui suscitaverit et aedificaverit civitatem Iericho; in primogenito suo fundamenta illius faciet et in novissimo liberorum ponet portas eius ”.
Joshua 6 27 Fuit ergo Dominus cum Iosue, et nomen eius in omni terra vulgatum est.
Joshua 7 1 Filii autem Israel praevaricati sunt mandatum et usurpaverunt de anathemate: nam Achan filius Charmi filii Zabdi filii Zarae de tribu Iudae tulit aliquid de anathemate. Iratusque est Dominus contra filios Israel.
Joshua 7 2 Cumque mitteret Iosue de Iericho viros contra Hai, quae est iuxta Bethaven ad orientalem plagam oppidi Bethel, dixit eis: “ Ascendite et explorate terram ”. Qui praecepta complentes exploraverunt Hai 
Joshua 7 3 et reversi dixerunt ei: “ Non ascendat omnis populus, sed duo vel tria milia virorum pergant et deleant civitatem. Noli vexare omnem populum contra hostes paucissimos ”. 
Joshua 7 4 Ascenderunt ergo tria fere milia pugnatorum, qui statim terga verterunt coram viris urbis Hai, 
Joshua 7 5 qui percusserunt ex eis circiter triginta et sex homines persecutique sunt eos de porta usque ad Sabarim et percusserunt eos in descensu; pertimuitque cor populi et instar aquae liquefactum est.
Joshua 7 6 Iosue vero scidit vestimenta sua et cecidit pronus in terram coram arca Domini usque ad vesperum, tam ipse quam omnes senes Israel; miseruntque pulverem super capita sua. 
Joshua 7 7 Et dixit Iosue: “ Heu, Domine Deus, quid voluisti traducere populum istum Iordanem fluvium, ut traderes nos in manus Amorraei et perderes? Utinam mansissemus trans Iordanem! 
Joshua 7 8 Quaeso, Domine, quid dicam videns Israelem hostibus suis terga vertentem? 
Joshua 7 9 Audient Chananaei et omnes habitatores terrae ac pariter conglobati circumdabunt nos atque delebunt nomen nostrum de terra. Et quid facies magno nomini tuo? ”.
Joshua 7 10 Dixitque Dominus ad Iosue: “ Surge! Cur iaces pronus in terra? 
Joshua 7 11 Peccavit Israel et praevaricatus est pactum meum, quod mandaveram eis; tuleruntque de anathemate et furati sunt atque mentiti et absconderunt inter vasa sua. 
Joshua 7 12 Nec poterunt filii Israel stare ante hostes suos eosque fugient, quia facti sunt anathema; non ero ultra vobiscum, donec conteratis anathema de medio vestri. 
Joshua 7 13 Surge! Sanctifica populum et dic eis: Sanctificamini in crastinum. Haec enim dicit Dominus, Deus Israel: Anathema in medio tui est, Israel! Non poteris stare coram hostibus tuis, donec auferatis anathema de medio vestri. 
Joshua 7 14 Accedetisque mane singuli per tribus vestras; et quamcumque tribum Dominus designaverit, accedet per cognationes suas et cognatio per domos domusque per viros: 
Joshua 7 15 et quicumque ille in hoc facinore fuerit deprehensus, comburetur igni cum omnibus, quae ipsius sunt, quoniam praevaricatus est pactum Domini et fecit nefas in Israel ”.
Joshua 7 16 Surgens itaque Iosue mane applicuit Israel per tribus suas, et inventa est tribus Iudae. 
Joshua 7 17 Quae cum iuxta familias suas esset oblata, inventa est familia Zarae; illam quoque per domos offerens repperit Zabdi. 
Joshua 7 18 Cuius domum in singulos dividens viros invenit Achan filium Charmi filii Zabdi filii Zarae de tribu Iudae. 
Joshua 7 19 Et ait Iosue ad Achan: “ Fili mi, da gloriam Domino, Deo Israel, et confitere atque indica mihi quid feceris; ne abscondas ”. 
Joshua 7 20 Responditque Achan Iosue et dixit ei: “ Vere ego peccavi Domino, Deo Israel, et sic et sic feci: 
Joshua 7 21 Vidi enim inter spolia pallium de Sennaar valde bonum et ducentos siclos argenti regulamque auream quinquaginta siclorum; et concupiscens abstuli et abscondi in terra contra medium tabernaculi mei argentumque subter ”. 
Joshua 7 22 Misit ergo Iosue ministros, qui currentes ad tabernaculum illius reppererunt cuncta abscondita in eodem loco et argentum simul; 
Joshua 7 23 auferentesque de tentorio tulerunt ea ad Iosue et ad omnes filios Israel proieceruntque ante Dominum.
Joshua 7 24 Tollens itaque Iosue Achan filium Zarae argentumque et pallium et auream regulam filiosque eius et filias, boves et asinos et oves ipsumque tabernaculum et cunctam supellectilem — et omnis Israel cum eo — duxerunt eos ad vallem Achor, 
Joshua 7 25 ubi dixit Iosue: “ Quia turbasti nos, exturbet te Dominus in die hac ”. Lapidavitque eum omnis Israel; et cuncta, quae illius erant, igne consumpta sunt. 
Joshua 7 26 Congregaverunt quoque super eum acervum magnum lapidum, qui permanet usque in praesentem diem. Et aversus est furor Domini ab eis; vocatumque est nomen loci illius vallis Achor usque hodie.
Joshua 8 1 Dixit autem Dominus ad Iosue: “ Ne timeas neque formides; tol le tecum omnem multitudinem pugnatorum et consurgens ascende in oppidum Hai: ecce tradidi in manu tua regem eius et populum urbemque et terram eius. 
Joshua 8 2 Faciesque urbi Hai et regi eius, sicut fecisti Iericho et regi illius; praedam vero et omnia animantia diripietis vobis. Pone insidias urbi post eam ”.
Joshua 8 3 Surrexitque Iosue et omnis exercitus bellatorum cum eo, ut ascenderent in Hai; et electa triginta milia virorum fortium misit nocte 
Joshua 8 4 praecepitque eis dicens: “Collocamini in insidiis post civitatem nec longius recedatis ab illa; et eritis omnes parati. 
Joshua 8 5 Ego autem et reliqua multitudo, quae mecum est, accedemus ex adverso contra urbem; cumque exierint contra nos sicut ante, fugiemus et terga vertemus, 
Joshua 8 6 donec persequentes ab urbe longius protrahantur: putabunt enim nos fugere sicut prius. 
Joshua 8 7 Nobis ergo fugientibus et illis sequentibus, consurgetis de insidiis et capietis civitatem; tradetque eam Dominus Deus vester in manus vestras. 
Joshua 8 8 Cumque ceperitis, succendite eam; secundum verbum Domini facietis. Ecce mandavi vobis”. 
Joshua 8 9 Dimisitque eos, et perrexerunt ad insidiarum locum sederuntque inter Bethel et Hai ad occidentalem plagam urbis Hai. Iosue autem nocte illa in medio mansit populi.
Joshua 8 10 Surgensque diluculo recensuit populum et ascendit cum senioribus in fronte exercitus. 
Joshua 8 11 Cumque omnes pugnatores cum eo ascendissent et appropinquassent civitati, steterunt ad septentrionalem urbis plagam, inter quam et eos vallis media erat. 
Joshua 8 12 Et elegit fere quinque milia viros et posuit in insidiis inter Bethel et Hai ex occidentali parte eiusdem civitatis. 
Joshua 8 13 Et posuit populus tota castra, quae erant in aquilone urbis, et agmen extremum ad occidentalem plagam urbis. Abiit ergo Iosue nocte illa et stetit in vallis medio. 
Joshua 8 14 Quod cum vidisset rex Hai, festinavit mane et egressus est cum omni exercitu civitatis direxitque aciem contra Arabam ignorans quod post tergum laterent insidiae. 
Joshua 8 15 Iosue vero et omnis Israel cesserunt loco simulantes metum et fugientes per solitudinis viam. 
Joshua 8 16 Et convocatus est totus populus, qui erat in civitate, ad persequendum eos, et persecuti sunt eos. Cumque recessissent a civitate, 
Joshua 8 17 et ne unus quidem in urbe Hai remansisset, qui non persequeretur Israel, et apertam urbem reliquissent, 
Joshua 8 18 dixit Dominus ad Iosue: “Leva acinacem, quod in manu tua est, contra urbem Hai, quoniam tibi tradam eam ”.
Joshua 8 19 Cumque elevasset acinacem ex adverso civitatis, insidiae, quae latebant, surrexerunt confestim et currentes ad civitatem ceperunt et cito succenderunt eam. 
Joshua 8 20 Viri autem civitatis, qui persequebantur Iosue, respicientes et videntes fumum urbis ad caelum usque conscendere, non potuerunt ultra huc illucque diffugere, praesertim cum hi, qui simulaverant fugam et tendebant ad solitudinem, contra persequentes conversi essent. 
Joshua 8 21 Vidensque Iosue et omnis Israel quod capta esset civitas, et fumus urbis ascenderet, reversi percusserunt viros Hai. 
Joshua 8 22 Siquidem et illi, qui ceperant et succenderant civitatem, egressi sunt ex urbe in occursum eorum et hostes medios habuerunt. Cum ergo ex utraque parte adversarii caederentur, ita ut nullus de tanta multitudine salvaretur, 
Joshua 8 23 regem quoque urbis Hai apprehenderunt viventem et obtulerunt Iosue.
Joshua 8 24 Igitur, omnibus habitatoribus Hai interfectis, qui Israelem ad deserta tendentem fuerant persecuti, et in eodem loco gladio corruentibus, reversi filii Israel percusserunt civitatem ore gladii. 
Joshua 8 25 Erant autem, qui in eo die conciderant, a viro usque ad mulierem duodecim milia hominum omnes urbis Hai. 
Joshua 8 26 Iosue vero non contraxit manum, quam in sublime porrexerat tenens acinacem, donec interficerentur omnes habitatores Hai. 
Joshua 8 27 Iumenta tantum et praedam civitatis diviserunt sibi filii Israel, sicut praeceperat Dominus Iosue. 
Joshua 8 28 Qui succendit urbem et fecit eam tumulum sempiternum, desolationem usque in praesentem diem. 
Joshua 8 29 Regem quoque eius suspendit in ligno usque ad vesperum; et ad solis occasum praecepit Iosue, et deposuerunt cadaver eius de ligno proieceruntque in ipso introitu portae civitatis, congesto super eum magno acervo lapidum, qui permanet usque in praesentem diem.
Joshua 8 30 Tunc aedificavit Iosue altare Domino, Deo Israel, in monte Hebal, 
Joshua 8 31 sicut praeceperat Moyses famulus Domini filiis Israel, et scriptum est in volumine legis Moysi, altare de lapidibus impolitis, quos ferrum non tetigit. Et obtulerunt super eo holocausta Domino immolaveruntque pacificas victimas. 
Joshua 8 32 Et scripsit ibi super lapides exemplar legis Moysi, quod ille scripserat coram filiis Israel.
Joshua 8 33 Omnis autem populus et maiores natu praefectique ac iudices stabant ex utraque parte arcae in conspectu sacerdotum levitici generis, qui portabant arcam foederis Domini, ut advena ita et indigena. Media eorum pars iuxta montem Garizim et media iuxta montem Hebal, sicut praeceperat Moyses famulus Domini ad benedicendum populo Israel primum; 
Joshua 8 34 post haec legit omnia verba legis, benedictionem et maledictionem, secundum cuncta, quae scripta erant in legis volumine. 
Joshua 8 35 Nihil ex his, quae Moyses iusserat, omisit legere, sed universa replicavit coram omni congregatione Israel, mulieribus ac parvulis et advenis, qui inter eos morabantur.
Joshua 9 1 Quibus auditis, cuncti reges, qui trans Iordanem versabantur in montanis et in Sephela, in omni litore maris Magni, hi quoque, qui habitabant usque ad Libanum, Hetthaeus et Amorraeus, Chananaeus, Pherezaeus et Hevaeus et Iebusaeus 
Joshua 9 2 congregati sunt pariter, ut pugnarent contra Iosue et Israel uno animo eademque sententia.
Joshua 9 3 At hi, qui habitabant in Gabaon, audientes cuncta, quae fecerat Iosue Iericho et Hai, 
Joshua 9 4 et callide cogitantes tulerunt sibi cibaria, saccos veteres asinis imponentes et utres vinarios vetustos, scissos atque consutos, 
Joshua 9 5 calceamentaque perantiqua, quae ad indicium vetustatis pittaciis consuta erant, induti veteribus vestimentis; panes quoque, quos portabant ob viaticum, duri erant et in frusta comminuti. 
Joshua 9 6 Perrexeruntque ad Iosue, qui tunc morabatur in castris Galgalae, et dixerunt ei atque omni simul Israeli: “ De terra longinqua venimus pactum vobiscum facere cupientes ”. Responderuntque viri Israel ad Hevaeos atque dixerunt: 
Joshua 9 7 “ Ne forte in medio nostri habitetis, et non possimus foedus inire vobiscum ”. 
Joshua 9 8 At illi ad Iosue: “ Servi, inquiunt, tui sumus ”. Quibus Iosue ait: “ Quinam estis et unde venistis? ”. 
Joshua 9 9 Responderunt: “ De terra longinqua valde venerunt servi tui in nomine Domini Dei tui; audivimus enim famam potentiae eius, cuncta, quae fecit in Aegypto 
Joshua 9 10 et duobus Amorraeorum regibus trans Iordanem, Sehon regi Hesebon et Og regi Basan, qui erat in Astharoth. 
Joshua 9 11 Dixeruntque nobis seniores et omnes habitatores terrae nostrae: “Tollite in manibus cibaria in viam et occurrite eis ac dicite: Servi vestri sumus; foedus inite nobiscum”. 
Joshua 9 12 En panes: quando egressi sumus de domibus nostris, ut veniremus ad vos, calidos sumpsimus; nunc sicci facti sunt et vetustate nimia comminuti. 
Joshua 9 13 Utres vini novos implevimus, nunc rupti sunt et soluti; vestes et calceamenta, quibus induimur et quae habemus in pedibus, ob longitudinem largioris viae trita sunt et paene consumpta ”.
Joshua 9 14 Susceperunt igitur viri de cibariis eorum et os Domini non interrogaverunt. 
Joshua 9 15 Fecitque Iosue cum eis pacem et, inito foedere, pollicitus est quod viverent; principes quoque coetus iuraverunt eis.
Joshua 9 16 Post dies autem tres initi foederis, audierunt quod in vicino et inter eos habitarent. 
Joshua 9 17 Moveruntque castra filii Israel et venerunt ad civitates eorum die tertio, quarum haec vocabula sunt: Gabaon et Cephira et Beroth et Cariathiarim; 
Joshua 9 18 et non percusserunt eos filii Israel, eo quod iurassent eis principes coetus in nomine Domini, Dei Israel. Murmuravit itaque omnis coetus contra principes, 
Joshua 9 19 qui responderunt eis: “Iuravimus illis in nomine Domini, Dei Israel, et idcirco non possumus eos contingere. 
Joshua 9 20 Sed hoc faciemus eis: reserventur quidem, ut vivant, ne contra nos ira Domini concitetur, si peieraverimus; 
Joshua 9 21 sed sic vivant, ut in usus universae multitudinis ligna caedant aquasque comportent ”. Quibus haec loquentibus, 
Joshua 9 22 vocavit Gabaonitas Iosue et dixit eis: “ Cur nos decipere fraude voluistis, ut diceretis: “Procul valde habitamus a vobis”, cum in medio nostri sitis? 
Joshua 9 23 Itaque sub maledictione eritis, et non deficiet de stirpe vestra servus ligna caedens aquasque comportans in domum Dei mei”. 
Joshua 9 24 Qui responderunt: “ Nuntiatum est nobis servis tuis, quod mandasset Dominus Deus tuus Moysi servo suo, ut traderet vobis omnem terram et disperderet cunctos habitatores eius; timuimus igitur valde pro animabus nostris, vestro terrore compulsi, et hoc consilium inivimus. 
Joshua 9 25 Nunc autem in manu tua sumus: quod tibi bonum et rectum videtur, fac nobis ”. 
Joshua 9 26 Fecit ergo Iosue, ut dixerat, et liberavit eos de manu filiorum Israel, ut non occiderentur. 
Joshua 9 27 Decrevitque in illo die esse eos in ministerium cuncti populi et altaris Domini caedentes ligna et aquas comportantes usque in praesens tempus pro loco, quem Dominus elegisset.
Joshua 10 1 Quae cum audisset Adonise dec rex Ierusalem, quod scili cet cepisset Iosue Hai et subvertisset eam — sicut enim fecerat Iericho et regi eius, sic fecit Hai et regi illius — et quod pacem fecissent Gabaonitae cum Israel et essent in medio eorum, 
Joshua 10 2 timuerunt valde. Urbs enim magna erat Gabaon, sicut una regalium civitatum, et maior oppido Hai, omnesque viri eius bellatores fortissimi. 
Joshua 10 3 Misit ergo Adonisedec rex Ierusalem ad Oham regem Hebron et ad Pharam regem Ierimoth, ad Iaphia quoque regem Lachis et ad Dabir regem Eglon dicens: 
Joshua 10 4 “ Ascendite ad me et ferte praesidium, ut expugnemus Gabaon, quia fecit pacem cum Iosue et filiis Israel ”. 
Joshua 10 5 Congregati igitur ascenderunt quinque reges Amorraeorum: rex Ierusalem, rex Hebron, rex Ierimoth, rex Lachis, rex Eglon simul cum exercitibus suis; et castrametati sunt circa Gabaon oppugnantes eam.
Joshua 10 6 Habitatores autem Gabaon miserunt ad Iosue, qui tunc morabatur in castris apud Galgalam, et dixerunt ei: “ Ne retrahas manus tuas ab auxilio servorum tuorum! Ascende cito et libera nos ferque praesidium: convenerunt enim adversum nos omnes reges Amorraeorum, qui habitant in montanis ”. 
Joshua 10 7 Ascenditque Iosue de Galgalis, et omnis exercitus bellatorum cum eo, viri fortissimi. 
Joshua 10 8 Dixitque Dominus ad Iosue: “Ne timeas eos! In manus enim tuas tradidi illos; nullus tibi ex eis resistere poterit ”. 
Joshua 10 9 Irruit itaque Iosue super eos repente tota ascendens nocte de Galgalis, 
Joshua 10 10 et conturbavit eos Dominus a facie Israel; contrivitque plaga magna in Gabaon ac persecutus est per viam ascensus Bethoron et percussit usque Azeca et Maceda. 
Joshua 10 11 Cumque fugerent filios Israel et essent in descensu Bethoron, Dominus misit super eos lapides magnos de caelo usque Azeca, et mortui sunt multo plures lapidibus grandinis, quam quos gladio percusserant filii Israel.
Joshua 10 12 Tunc locutus est Iosue Domino in die, qua tradidit Amorraeum in conspectu filiorum Israel, dixitque coram Israel: “ Sol, in Gabaon ne movearis, et luna, in valle Aialon ”.
Joshua 10 13 Steteruntque sol et luna, donec ulcisceretur se gens de inimicis suis. Nonne scriptum est hoc in libro Iusti? Stetit itaque sol in medio caeli et non festinavit occumbere spatio unius fere diei. 
Joshua 10 14 Non fuit antea et postea sicut dies illa, oboediente Domino voci hominis, quia Dominus pugnavit pro Israel. 
Joshua 10 15 Reversusque est Iosue cum omni Israel in castra Galgalae.
Joshua 10 16 Fugerant autem quinque reges et se absconderant in spelunca urbis Maceda. 
Joshua 10 17 Nuntiatumque est Iosue quod inventi essent quinque reges latentes in spelunca urbis Maceda. 
Joshua 10 18 Qui praecepit: “ Volvite saxa ingentia ad os speluncae et ponite viros, qui clausos custodiant. 
Joshua 10 19 Vos autem nolite stare, sed persequimini hostes et extremos quoque fugientium caedite; ne dimittatis eos urbium suarum intrare praesidia, quia tradidit eos Dominus Deus vester in manus vestras ”.
Joshua 10 20 Caesis igitur adversariis plaga maxima usque ad internecionem, ut reliquiae tantum ex eis effugere possent in civitates munitas, 
Joshua 10 21 reversus est omnis exercitus ad Iosue in Maceda ad castra, sani et integri; nullusque contra filios Israel mutire ausus est.
Joshua 10 22 Praecepitque Iosue dicens: “ Aperite os speluncae et producite ad me quinque reges, qui in ea latitant ”. 
Joshua 10 23 Feceruntque sic et eduxerunt ad eum quinque reges de spelunca: regem Ierusalem, regem Hebron, regem Ierimoth, regem Lachis, regem Eglon. 
Joshua 10 24 Cumque educti essent ad eum, vocavit omnes viros Israel et ait ad principes exercitus, qui secum erant: “Accedite et ponite pedes super colla regum istorum”. Qui cum accessissent et subiectorum colla pedibus calcarent, 
Joshua 10 25 rursum ait ad eos: “ Nolite timere nec paveatis; confortamini et estote robusti! Sic enim faciet Dominus cunctis hostibus vestris, adversum quos dimicatis ”. 
Joshua 10 26 Percussitque Iosue et interfecit eos atque suspendit super quinque ligna; fueruntque suspensi usque ad vesperum. 
Joshua 10 27 Cumque occumberet sol, praecepit Iosue, ut deponerent eos de lignis; et depositos proiecerunt in speluncam, in qua latuerant, et posuerunt super os eius saxa ingentia, quae permanent usque in praesens.
Joshua 10 28 Eodem quoque die Macedam cepit Iosue et percussit eam in ore gladii regemque illius interfecit et omnes habitatores eius; non dimisit in ea ullas reliquias fecitque regi Maceda, sicut fecerat regi Iericho.
Joshua 10 29 Transivit cum omni Israel de Maceda in Lobna et pugnabat contra eam. 
Joshua 10 30 Quam tradidit Dominus cum rege suo in manu Israel, percusseruntque urbem in ore gladii et omnes habitatores eius; non dimiserunt in ea ullas reliquias feceruntque regi Lobna, sicut fecerant regi Iericho.
Joshua 10 31 De Lobna transivit Iosue in Lachis cum omni Israel et, exercitu per gyrum disposito, oppugnabat eam. 
Joshua 10 32 Tradiditque Dominus Lachis in manu Israel, qui cepit eam die altero; atque percussit in ore gladii omnemque animam, quae fuerat in ea, sicut fecerat Lobna. 
Joshua 10 33 Eo tempore ascendit Horam rex Gazer, ut auxiliaretur Lachis; quem percussit Iosue cum omni populo eius usque ad internecionem. 
Joshua 10 34 Transivitque de Lachis in Eglon cum omni Israel et circumdedit 
Joshua 10 35 atque expugnavit eam eadem die percussitque in ore gladii omnes animas, quae erant in ea, iuxta omnia, quae fecerat Lachis.
Joshua 10 36 Ascendit quoque cum omni Israel de Eglon in Hebron et pugnavit contra eam. 
Joshua 10 37 Cepitque eam et percussit in ore gladii, regem quoque eius et omnia oppida eius universasque animas, quae ibi fuerant commoratae; non reliquit ullas reliquias: sicut fecerat Eglon, sic fecit et Hebron, cuncta, quae in ea repperit, consumens gladio. 
Joshua 10 38 Inde reversus cum omni Israel in Dabir oppugnavit 
Joshua 10 39 et cepit eam; regem quoque eius et omnia oppida eius percussit in ore gladii; non dimisit in ea ullas reliquias: sicut fecerat Hebron et Lobna et regibus earum, sic fecit Dabir et regi illius.
Joshua 10 40 Percussit itaque Iosue omnem terram: montanam et Nageb atque Sephelam et declivia cum regibus suis; non dimisit in ea ullas reliquias, sed omne, quod spirare poterat, interfecit, sicut praeceperat Dominus, Deus Israel. 
Joshua 10 41 Et percussit eos a Cadesbarne usque Gazam, omnem terram Gosen usque Gabaon, 
Joshua 10 42 universosque reges et regiones eorum uno cepit impetu; Dominus enim, Deus Israel, pugnabat pro Israel. 
Joshua 10 43 Reversusque est Iosue cum omni Israel ad locum castrorum in Galgala.
Joshua 11 1 Quae cum audisset Iabin rex Asor, misit ad Iobab regem Madon et ad regern Semeron atque ad regem Achsaph, 
Joshua 11 2 ad reges quoque aquilonis, qui habitabant in montanis et in Araba contra meridiem Chenereth, in Sephela quoque et in regionibus Dor iuxta mare, 
Joshua 11 3 Chananaeum in oriente et occidente, et Amorraeum atque Hetthaeum ac Pherezaeum et Iebusaeum in montanis, Hevaeum quoque, qui habitabat ad radices Hermon in terra Maspha. 
Joshua 11 4 Egressique sunt omnes cum turmis suis, populus multus nimis sicut arena, quae est in litore maris, equi quoque et currus immensae multitudinis; 
Joshua 11 5 conveneruntque omnes reges isti et castrametati sunt in unum ad aquas Merom, ut pugnarent contra Israel.
Joshua 11 6 Dixitque Dominus ad Iosue: “Ne timeas eos! Cras enim hac eadem hora ego tradam omnes istos occisos in conspectu Israel: equos eorum subnervabis et currus igne combures ”. 
Joshua 11 7 Venitque Iosue et omnis exercitus cum eo adversus illos ad aquas Merom subito, et irruerunt super eos. 
Joshua 11 8 Tradiditque illos Dominus in manu Israel; qui percusserunt eos et persecuti sunt usque ad Sidonem magnam et Maserephoth in occidente campumque Maspha in oriente. Ita percussit omnes, ut nullas dimitteret ex eis reliquias; 
Joshua 11 9 fecit sicut praeceperat ei Dominus: equos eorum subnervavit currusque combussit.
Joshua 11 10 Reversusque tempore illo cepit Asor et regem eius percussit gladio. Asor enim antiquitus inter omnia regna haec principatum tenebat. 
Joshua 11 11 Percussitque omnes animas, quae ibidem morabantur; non dimisit in ea ullas reliquias, sed usque ad internecionem universa vastavit ipsamque urbem peremit incendio. 
Joshua 11 12 Et omnes per circuitum civitates regesque earum cepit, percussit atque delevit, sicut praeceperat Moyses famulus Domini. 
Joshua 11 13 Urbes tantum, quae erant in tumulis earum sitae, non succendit Israel; unam Asor solam Iosue flamma consumpsit. 
Joshua 11 14 Omnemque praedam istarum urbium ac iumenta diviserunt sibi filii Israel, cunctis hominibus interfectis; nullum vivum reliquerunt. 
Joshua 11 15 Sicut praeceperat Dominus Moysi servo suo, ita praecepit Moyses Iosue, et ille universa complevit; non praeteriit de universis mandatis ne unum quidem verbum, quod iusserat Dominus Moysi.
Joshua 11 16 Cepit itaque Iosue omnem terram hanc, montanam et Nageb terramque Gosen et Sephelam et Arabam montemque Israel et campestria eius, 
Joshua 11 17 a monte Calvo, qui ascendit Seir, usque Baalgad in planitie Libani subter montem Hermon; omnes reges eorum cepit, percussit et occidit. 
Joshua 11 18 Multo tempore pugnavit Iosue contra reges istos. 
Joshua 11 19 Non fuit civitas, quae foedus iniret cum filiis Israel, praeter Hevaeum, qui habitabat in Gabaon: omnes bellando cepit. 
Joshua 11 20 Domini enim sententia fuerat, ut indurarentur corda eorum, et pugnarent contra Israel et caderent et non mererentur ullam clementiam ac perirent, sicut praeceperat Dominus Moysi.
Joshua 11 21 In tempore illo venit Iosue et interfecit Enacim de montanis Hebron et Dabir et Anab et de omni monte Iudae et Israel urbesque eorum delevit. 
Joshua 11 22 Non reliquit ullum de stirpe Enacim in terra filiorum Israel, absque civitatibus Gaza et Geth et Azoto, in quibus solis relicti sunt. 
Joshua 11 23 Cepit ergo Iosue omnem terram, sicut locutus est Dominus ad Moysen, et tradidit eam in possessionem filiis Israel secundum partes et tribus suas; quievitque terra a proeliis.
Joshua 12 1 Hi sunt reges, quos percusserunt filii Israel et possederunt terram eorum trans Iordanem ad solis ortum, a torrente Arnon usque ad montem Hermon et omnem orientalem plagam Arabae.
Joshua 12 2 Sehon rex Amorraeorum, qui habitavit in Hesebon, dominatus est ab Aroer, quae sita est super ripam torrentis Arnon, et a media parte vallis et in dimidia parte Galaad usque ad torrentem Iaboc, qui est terminus filiorum Ammon; 
Joshua 12 3 et in Araba usque ad mare Chenereth in oriente et usque ad mare Arabae, quod est mare Salsissimum, ad orientalem plagam in via, quae ducit Bethiesimoth, et in australi parte, quae iacet ad radices Phasga.
Joshua 12 4 Terminus Og regis Basan de reliquiis Raphaim, qui habitavit in Astharoth et in Edrai, 
Joshua 12 5 et dominatus est in monte Hermon et in Salcha atque in universa Basan usque ad terminos Gesuri et Maachathi et in dimidia parte Galaad usque ad terminos Sehon regis Hesebon. 
Joshua 12 6 Moyses famulus Domini et filii Israel percusserunt eos; tradiditque terram eorum Moyses in possessionem Rubenitis et Gaditis et dimidiae tribui Manasse.
Joshua 12 7 Hi sunt reges terrae, quos percussit Iosue et filii Israel trans Iordanem ad occidentalem plagam, a Baalgad in campo Libani usque ad montem Calvum, qui ascendit in Seir; tradiditque eam Iosue in possessionem tribubus Israel, singulis partes suas, 
Joshua 12 8 tam in montanis quam in Sephela, in Araba et in declivibus et in solitudine ac in Nageb; Hetthaeus fuit et Amorraeus, Chananaeus et Pherezaeus, Hevaeus et Iebusaeus: 
Joshua 12 9 rex Iericho unus, rex Hai, quae est ex latere Bethel, unus, 
Joshua 12 10 rex Ierusalem unus, rex Hebron unus, 
Joshua 12 11 rex Ierimoth unus, rex Lachis unus, 
Joshua 12 12 rex Eglon unus, rex Gazer unus, 
Joshua 12 13 rex Dabir unus, rex Gader unus, 
Joshua 12 14 rex Horma unus, rex Arad unus, 
Joshua 12 15 rex Lobna unus, rex Odollam unus, 
Joshua 12 16 rex Maceda unus, rex Bethel unus, 
Joshua 12 17 rex Thapphua unus, rex Opher unus, 
Joshua 12 18 rex Aphec unus, rex Saron unus, 
Joshua 12 19 rex Madon unus, rex Asor unus, 
Joshua 12 20 rex Semeron unus, rex Achsaph unus, 
Joshua 12 21 rex Thanach unus, rex Mageddo unus, 
Joshua 12 22 rex Cedes unus, rex Iecnaam Carmeli unus, 
Joshua 12 23 rex Dor et provinciae Dor unus, rex gentium Galgal unus, 
Joshua 12 24 rex Thersa unus: omnes reges triginta unus.
Joshua 13 1 Iosue senex provectaeque aetatis erat, et dixit Dominus ad eum: “ Senuisti et longaevus es; terraque latissima adhuc superest, quae necdum occupata est. 
Joshua 13 2 Omnis videlicet Galilaea, regio Philisthim et universa Gesuri, 
Joshua 13 3 a fluvio Sihor, qui est ad orientem Aegypti, usque ad terminos Accaron contra aquilonem, terra Chananaea, quae in quinque principes Philisthim dividitur, Gazaeos et Azotios, Ascalonitas, Getthaeos et Accaronitas ac Hevaei 
Joshua 13 4 meridie; et omnis terra Chanaan de Ara Sidoniorum usque Apheca et terminos Amorraei; 
Joshua 13 5 et terra Gibliorum et omnis Libanus in oriente a Baalgad sub monte Hermon usque ad introitum Emath, 
Joshua 13 6 omnes, qui habitant in monte a Libano usque ad Maserephoth in occidente, universi Sidonii. Ego sum qui delebo eos a facie filiorum Israel. Sorte tantum distribue terram Israel in hereditatem, sicut praecepi tibi. 
Joshua 13 7 Et nunc divide terram hanc in possessionem novem tribubus et dimidiae tribui Manasse ”.
Joshua 13 8 Cum qua Ruben et Gad possederunt terram, quam tradidit eis Moyses famulus Domini trans fluenta Iordanis ad orientalem plagam: 
Joshua 13 9 ab Aroer, quae sita est in ripa torrentis Arnon, et civitate in vallis medio, universaque campestria Medaba usque Dibon; 
Joshua 13 10 et cunctas civitates Sehon regis Amorraei, qui regnavit in Hesebon, usque ad terminos filiorum Ammon; 
Joshua 13 11 et Galaad ac terminos Gesuri et Maachathi omnemque montem Hermon et universam Basan usque Salcha, 
Joshua 13 12 omne regnum Og in Basan, qui regnavit in Astharoth et Edrai — ipse fuit de reliquiis Raphaim C; percussitque eos Moyses atque delevit. 
Joshua 13 13 Non autem disperdiderunt filii Israel Gesuri et Maachathi, et habitaverunt in medio Israel usque in praesentem diem.
Joshua 13 14 Tribui tantum Levi non dedit possessionem, sed sacrificia Domini, Dei Israel: ipsa est eius hereditas, sicut locutus est illi.
Joshua 13 15 Dedit ergo Moyses possessionem tribui filiorum Ruben iuxta cognationes suas. 
Joshua 13 16 Fuitque terminus eorum ab Aroer, quae sita est in ripa torrentis Arnon, et a civitate in valle eiusdem torrentis media, et universa planities usque Medaba, 
Joshua 13 17 Hesebon cunctaque oppida eius, quae sunt in campestribus: Dibon et Bamothbaal et Bethbaalmeon 
Joshua 13 18 et Iasa et Cademoth et Mephaath, 
Joshua 13 19 Cariathaim et Sabama et Serethsahar in monte convallis, 
Joshua 13 20 Bethphegor et declivia Phasga et Bethiesimoth 
Joshua 13 21 et omnes urbes campestres universumque regnum Sehon regis Amorraei, qui regnavit in Hesebon, quem percussit Moyses, ipsum et principes Madian, Evi et Recem et Sur et Hur et Rebe, duces Sehon habitatores terrae. 
Joshua 13 22 Et Balaam filium Beor hariolum occiderunt filii Israel gladio cum ceteris interfectis. 
Joshua 13 23 Factusque est terminus filiorum Ruben Iordanis fluvius. Haec est possessio Rubenitarum per cognationes suas, urbes et viculi earum.
Joshua 13 24 Deditque Moyses tribui Gad, filiis Gad, per cognationes suas possessionem, cuius hic est 
Joshua 13 25 terminus: Iazer et omnes civitates Galaad dimidiaque pars terrae filiorum Ammon usque ad Aroer, quae est contra Rabba; 
Joshua 13 26 et ab Hesebon usque Ramothmaspha et Betonim et a Mahanaim usque ad terminos Lodabar, 
Joshua 13 27 in valle quoque Betharan et Bethnemra et Succoth et Saphon, reliqua pars regni Sehon regis Hesebon; Iordanis et terminus usque ad extremam partem maris Chenereth trans Iordanem ad orientalem plagam. 
Joshua 13 28 Haec est possessio filiorum Gad per familias suas, civitates et villae earum.
Joshua 13 29 Dedit Moyses et dimidiae tribui filiorum Manasse, iuxta cognationes suas possessionem: 
Joshua 13 30 Manasse, a Mahanaim universam Basan, cunctum regnum Og regis Basan omnesque vicos Iair, qui sunt in Basan, sexaginta oppida; 
Joshua 13 31 et dimidiam partem Galaad et Astharoth et Edrai, urbes regni Og in Basan, filiis Machir filii Manasse, dimidiae parti filiorum Machir, iuxta cognationes suas.
Joshua 13 32 Hanc possessionem divisit Moyses in campestribus Moab trans Iordanem contra Iericho ad orientalem plagam. 
Joshua 13 33 Tribui autem Levi non dedit possessionem, quoniam Dominus, Deus Israel, ipse est possessio eius, ut locutus est illi.
Joshua 14 1 Hoc est, quod hereditave runt filii Israel in terra Cha naan, quod dederunt eis Eleazar sacerdos et Iosue filius Nun et principes familiarum tribuum Israel, 
Joshua 14 2 sorte omnia dividentes, sicut praeceperat Dominus in manu Moysi, novem tribubus et dimidiae tribui. 
Joshua 14 3 Duabus enim tribubus et dimidiae dederat Moyses trans Iordanem possessionem, absque Levitis, quibus nihil dedit inter fratres suos; 
Joshua 14 4 sed sunt filii Ioseph in duas divisi tribus, Manasse et Ephraim, nec acceperunt Levitae aliam in terra partem, nisi urbes ad habitandum et suburbana earum ad alenda iumenta et pecora sua. 
Joshua 14 5 Sicut praeceperat Dominus Moysi, ita fecerunt filii Israel et diviserunt terram.
Joshua 14 6 Accesserunt itaque filii Iudae ad Iosue in Galgala, locutusque est ad eum Chaleb filius Iephonne Cenezaeus: “ Nosti quid locutus sit Dominus ad Moysen hominem Dei de me et te in Cadesbarne. 
Joshua 14 7 Quadraginta annorum eram, quando me misit Moyses famulus Domini de Cadesbarne, ut considerarem terram; nuntiavique ei quod mihi verum videbatur. 
Joshua 14 8 Fratres autem mei, qui ascenderant mecum, dissolverunt cor populi, et nihilominus ego adimplevi, ut sequerer Dominum Deum meum. 
Joshua 14 9 Iuravitque Moyses in die illo dicens: “Terra, quam calcavit pes tuus, erit possessio tua et filiorum tuorum in aeternum, quia adimplevisti, ut sequereris Dominum Deum meum”. 
Joshua 14 10 Concessit ergo Dominus vitam mihi, sicut pollicitus est, usque in praesentem diem. Quadraginta et quinque anni sunt ex quo locutus est Dominus verbum istud ad Moysen, quando ambulabat Israel per solitudinem; hodie octoginta quinque annorum sum, 
Joshua 14 11 sic valens ut eo valebam tempore, quando ad explorandum missus sum; illius in me temporis fortitudo usque hodie perseverat tam ad bellandum quam ad gradiendum. 
Joshua 14 12 Da ergo mihi montem istum, quem pollicitus est Dominus die illo, te quoque audiente quod Enacim ibi sunt et urbes magnae atque munitae; si forte sit Dominus mecum, et potuero delere eos, sicut promisit mihi ”.
Joshua 14 13 Benedixitque ei Iosue et tradidit Hebron in possessionem; 
Joshua 14 14 atque ex eo fuit Hebron Chaleb filio Iephonne Cenezaeo usque in praesentem diem, quia adimplevit, ut sequeretur Dominum, Deum Israel. 
Joshua 14 15 Nomen Hebron antea vocabatur Cariatharbe (id est civitas Arbe), hominis maximi inter Enacim. Et terra cessavit a proeliis.
Joshua 15 1 Sors tribus filiorum Iudae per cognationes suas ista fuit: usque ad terminum Edom, ad desertum Sin contra Nageb, usque ad extremam partem australis plagae. 
Joshua 15 2 Terminus eius meridionalis a summitate maris Salsissimi et a lingua eius, quae respicit meridiem. 
Joshua 15 3 Egrediturque contra ascensum Acrabbim et pertransit in Sin ascenditque in meridie Cadesbarne et pervenit in Esron ascendens ad Addar et vertitur in Carca; 
Joshua 15 4 atque inde pertransiens in Asemona pervenit ad torrentem Aegypti; eruntque exitus eius ad mare Magnum: hic erit vobis finis meridianae plagae. 
Joshua 15 5 Ab oriente vero terminus erit mare Salsissimum usque ad extrema Iordanis. Terminus aquilonis a lingua maris et ab extremis Iordanis 
Joshua 15 6 ascendit in Bethagla et transit ab aquilone Betharaba ascendens ad lapidem Boen filii Ruben 
Joshua 15 7 et ascendens ad Dabir de valle Achor et contra aquilonem vergens ad Galiloth (hi sunt circuli), qui sunt ex adverso ascensionis Adommim, quae est ab australi parte torrentis, transit ad aquas, quae vocantur fons Solis, et erunt exitus eius ad fontem Rogel. 
Joshua 15 8 Ascenditque per convallem Benennom ex latere Iebusaei ad meridiem — haec est Ierusalem — et inde se erigens ad verticem montis, qui est contra vallem Ennom ad occidentem in extrema parte vallis Raphaim contra aquilonem; 
Joshua 15 9 pertransitque a vertice montis usque ad fontem aquae Nephtoa et pervenit usque ad vicos montis Ephron inclinaturque in Baala, quae est Cariathiarim. 
Joshua 15 10 Et vergit de Baala contra occidentem usque ad montem Seir transitque iuxta latus montis Iarim ad aquilonem — id est Cheslon — et descendit in Bethsames transitque in Thamna 
Joshua 15 11 et pervenit ad latus septentrionale Accaron inclinaturque in Sechron et transit montem Baala pervenitque in Iebneel et finitur mari. Terminus occidentalis est mare Magnum. 
Joshua 15 12 Hi sunt termini filiorum Iudae per circuitum in cognationibus suis.
Joshua 15 13 Chaleb vero filio Iephonne dedit partem in medio filiorum Iudae, sicut praeceperat Dominus Iosue: Cariatharbe (id est civitas Arbe), patris Enac, ipsa est Hebron. 
Joshua 15 14 Delevitque ex ea Chaleb tres filios Enac: Sesai et Ahiman et Tholmai de stirpe Enac. 
Joshua 15 15 Atque inde conscendens venit ad habitatores Dabir, quae prius vocabatur Cariathsepher (id est civitas Litterarum). 
Joshua 15 16 Dixitque Chaleb: “ Qui percusserit Cariathsepher et ceperit eam, dabo illi Axam filiam meam uxorem ”. 
Joshua 15 17 Cepitque eam Othoniel filius Cenez frater Chaleb, deditque ei Axam filiam suam uxorem. 
Joshua 15 18 Quae cum veniret, suasit viro suo, ut peteret a patre suo agrum; descenditque de asino. Cui Chaleb: “ Quid habes? ”, inquit. 
Joshua 15 19 At illa respondit: “ Da mihi benedictionem. Terram Nageb arentem dedisti mihi; iunge et irriguam ”. Dedit itaque ei Chaleb irriguum superius et inferius.
Joshua 15 20 Haec est possessio tribus filiorum Iudae per cognationes suas. 
Joshua 15 21 Erantque civitates ab extremis partibus filiorum Iudae iuxta terminos Edom in Nageb: Cabseel et Eder et Iagur 
Joshua 15 22 et Cina et Dimona et Adada 
Joshua 15 23 et Cades et Asor et Iethnan, 
Joshua 15 24 Ziph et Telem et Baloth 
Joshua 15 25 et Asorhadatta et Carioth, Esron — haec est Asor — 
Joshua 15 26 Amam et Sama et Molada 
Joshua 15 27 et Asargadda et Hasemon et Bethphelet 
Joshua 15 28 et Asarsual et Bersabee et Baziothia, 
Joshua 15 29 Baala et Iim et Esem 
Joshua 15 30 et Eltholad et Cesil et Horma 
Joshua 15 31 et Siceleg et Madmena et Sensenna 
Joshua 15 32 et Lebaoth et Selim et Enremmon: omnes civitates viginti novem et villae earum.
Joshua 15 33 In campestribus vero: Esthaol et Saraa et Asena 
Joshua 15 34 et Zanoa et Engannim, Thapphua et Enaim, 
Joshua 15 35 Ierimoth et Odollam, Socho et Azeca 
Joshua 15 36 et Saarim et Adithaim et Gedera et Gederothaim: urbes quattuordecim et villae earum. 
Joshua 15 37 Sanan et Hadasa et Magdalgad 
Joshua 15 38 et Delean et Maspha et Iecethel, 
Joshua 15 39 Lachis et Bascath et Eglon 
Joshua 15 40 et Chebbon et Lehemas et Cethlis 
Joshua 15 41 et Gederoth, Bethdagon et Naama et Maceda: civitates sedecim et villae earum. 
Joshua 15 42 Lobna et Ether et Asan 
Joshua 15 43 et Iephtha et Esna et Nesib 
Joshua 15 44 et Ceila et Achzib et Maresa: civitates novem et villae earum. 
Joshua 15 45 Accaron cum filiabus et villulis suis; 
Joshua 15 46 ab Accaron usque ad mare: omnia, quae sunt ad latus Azoti, et viculos eorum, 
Joshua 15 47 Azotus cum filiabus et villulis suis, Gaza cum filiabus et villulis suis usque ad torrentem Aegypti, et mare Magnum terminus.
Joshua 15 48 Et in monte: Samir et Iether et Socho 
Joshua 15 49 et Danna et Cariathsenna — haec est Dabir — 
Joshua 15 50 et Anab et Esthemo et Anim 
Joshua 15 51 et Gosen et Helon et Gilo: civitates undecim et villae earum. 
Joshua 15 52 Arab et Duma et Esaan 
Joshua 15 53 et Ianum et Beththapphua et Apheca 
Joshua 15 54 et Ammatha et Cariatharbe — haec est Hebron — et Sior: civitates novem et villae earum. 
Joshua 15 55 Maon et Carmel et Ziph et Iutta 
Joshua 15 56 et Iezrahel et Iucadam et Zanoa, 
Joshua 15 57 Accain, Gabaa et Thamna: civitates decem et villae earum. 
Joshua 15 58 Halhul, Bethsur et Gedor 
Joshua 15 59 et Mareth et Bethanoth et Eltecon: civitates sex et villae earum. Thecue et Ephratha — haec est Bethlehem — et Phegor et Etam et Culon et Tatam et Sores et Carem et Gallim et Bether et Manahath: civitates undecim et villae earum. 
Joshua 15 60 Cariathbaal — haec est Cariathiarim (urbs Silvarum) — et Arebba: civitates duae et villae earum.
Joshua 15 61 In deserto: Betharaba, Meddin et Sachacha 
Joshua 15 62 et Nebsan et civitas Salis et Engaddi: civitates sex et villae earum.
Joshua 15 63 Iebusaeum autem habitatorem Ierusalem non potuerunt filii Iudae delere; habitavitque Iebusaeus cum filiis Iudae in Ierusalem usque in praesentem diem.
Joshua 16 1 Cecidit quoque sors filiorum Ioseph ab Iordane contra Ie richo et aquas eius ab oriente, solitudo, quae ascendit de Iericho ad montem Bethel 
Joshua 16 2 et egreditur de Bethel Luz transitque per terminum Arachitarum in Ataroth 
Joshua 16 3 et descendit ad occidentem ad terminum Iephlethi usque ad terminos Bethoron inferioris et Gazer; finiunturque regiones eius mari Magno. 
Joshua 16 4 Hereditaverunt illas filii Ioseph Manasses et Ephraim.
Joshua 16 5 Et factus est terminus filiorum Ephraim per cognationes suas et possessio eorum contra orientem Atarothaddar usque Bethoron superiorem; 
Joshua 16 6 egrediunturque confinia in mare, Machmethath vero aquilonem respicit et vertitur terminus contra orientem in Thanathselo et pertransit ab oriente Ianoe. 
Joshua 16 7 Descenditque de Ianoe in Ataroth et Naaratha et pervenit in Iericho et egreditur ad Iordanem. 
Joshua 16 8 De Thapphua pertransit terminus ad occidentem ad torrentem Cana, suntque egressus eius in mare: haec est possessio tribus filiorum Ephraim per familias suas, 
Joshua 16 9 urbesque separatae filiis Ephraim in medio possessionis filiorum Manasse, omnes urbes et villae earum.
Joshua 16 10 Et non interfecerunt filii Ephraim Chananaeum, qui habitabat in Gazer; habitavitque Chananaeus in medio Ephraim usque in diem hanc et factus est tributarius.
Joshua 17 1 Cecidit autem sors tribui Manasse — ipse est enim pri mogenitus Ioseph C; Machir primogenito Manasse patri Galaad, quia fuit vir pugnator, accepit in possessionem Galaad et Basan. 
Joshua 17 2 Et reliqui filiorum Manasse acceperunt iuxta familias suas: filii Abiezer et filii Helec et filii Asriel et filii Sechem et filii Hepher et filii Semida: isti sunt filii Manasse filii Ioseph, mares per cognationes suas. 
Joshua 17 3 Salphaad vero filio Hepher filii Galaad filii Machir filii Manasse non erant filii, sed solae filiae, quarum ista sunt nomina: Maala et Noa, Hegla et Melcha et Thersa. 
Joshua 17 4 Veneruntque in conspectu Eleazari sacerdotis et Iosue filii Nun et principum dicentes: “ Dominus praecepit per manum Moysi, ut daretur nobis possessio in medio fratrum nostrorum ”. Deditque eis iuxta imperium Domini possessionem in medio fratrum patris earum. 
Joshua 17 5 Et ceciderunt funiculi Manasse decem, absque terra Galaad et Basan trans Iordanem. 
Joshua 17 6 Filiae enim Manasse acceperunt hereditatem in medio filiorum eius. Terra autem Galaad cecidit in sortem filiorum Manasse, qui reliqui erant.
Joshua 17 7 Fuitque terminus Manasse ab Aser: Machmethath, quae respicit Sichem et egreditur ad dextram in Iasib apud fontem Thapphuae. 
Joshua 17 8 Etenim in sorte Manasse ceciderat terra Thapphuae; Thapphua autem ipsa, quae est iuxta terminos Manasse, fuit filiis Ephraim. 
Joshua 17 9 Descenditque terminus ad torrentem Cana. In meridie torrentis civitates sunt Ephraim in medio urbium Manasse. Terminus Manasse est ab aquilone torrentis, et exitus eius pergit ad mare, 
Joshua 17 10 ita ut ab austro sit possessio Ephraim et ab aquilone Manasse, et utramque claudat mare, et attingunt tribum Aser ab aquilone et tribum Issachar ab oriente. 
Joshua 17 11 Fuitque hereditas Manasse in Issachar et in Aser: Bethsan et filiae eius et Ieblaam cum filiabus suis et habitatores Dor cum filiabus suis, habitatores quoque Endor cum filiabus suis; similiterque habitatores Thanach cum filiabus suis et habitatores Mageddo cum filiabus suis et tertia pars regionis Nopheth. 
Joshua 17 12 Nec potuerunt filii Manasse has occupare civitates, sed Chananaeus permansit in terra ista. 
Joshua 17 13 Postquam autem convaluerunt filii Israel, subiecerunt Chananaeos et fecerunt sibi tributarios nec expulerunt eos.
Joshua 17 14 Locutique sunt filii Ioseph ad Iosue atque dixerunt: “ Quare dedisti mihi possessionem sortis et funiculi unius, cum sim tantae multitudinis et benedixerit mihi Dominus? ”. 
Joshua 17 15 Ad quos Iosue ait: “ Si populus multus es, ascende in silvam et succide tibi spatia in terra Pherezaei et Raphaim, quia angusta est tibi possessio montis Ephraim ”. 
Joshua 17 16 Cui responderunt filii Ioseph: “ Montana non sufficiunt nobis, et ferreis curribus utuntur omnes Chananaei, qui habitant in terra campestri, Bethsan cum filiabus suis et illi, qui sunt in planitie Iezrahel ”. 
Joshua 17 17 Dixitque Iosue ad domum Ioseph, Ephraim et Manasse: “Populus multus es et magnae fortitudinis; non habebis sortem unam, 
Joshua 17 18 sed transibis ad montem et succides tibi atque purgabis ad habitandum spatia; et poteris ultra procedere cum subverteris Chananaeum, qui ferreos habet currus et est fortis ”.
Joshua 18 1 Congregatique sunt omnes filii Israel in Silo ibique fixe runt tabernaculum conventus, et fuit eis terra subiecta. 
Joshua 18 2 Remanserant autem filiorum Israel septem tribus, quae necdum acceperant possessiones suas. 
Joshua 18 3 Ad quos Iosue ait: “ Usquequo marcetis ignavia et non intratis ad possidendam terram, quam Dominus, Deus patrum vestrorum,dedit vobis? 
Joshua 18 4 Eligite de singulis tribubus ternos viros, ut mittam eos, et surgant atque circumeant terram et describant eam iuxta numerum uniuscuiusque multitudinis referantque ad me, quod descripserint. 
Joshua 18 5 Dividite vobis terram in septem partes: Iudas sit in terminis suis in australi plaga, et domus Ioseph in aquilone. 
Joshua 18 6 Reliquam terram in septem partes describite; et huc afferetis ad me, ut coram Domino Deo nostro mittam vobis hic sortem, 
Joshua 18 7 quia non est inter vos pars Levitarum, sed sacerdotium Domini est eorum hereditas. Gad autem et Ruben et dimidia tribus Manasse iam acceperant possessiones suas trans Iordanem ad orientalem plagam, quas dedit eis Moyses famulus Domini ”.
Joshua 18 8 Cumque surrexissent viri, ut pergerent ad describendam terram, praecepit eis Iosue dicens: “Circuite terram et describite eam ac revertimini ad me, ut hic coram Domino in Silo mittam vobis sortem ”. 
Joshua 18 9 Itaque perrexerunt et lustrantes terram secundum urbes in septem partes diviserunt scribentes in volumine; reversique sunt ad Iosue in castra Silo. 
Joshua 18 10 Qui misit eis sortes coram Domino in Silo divisitque ibi terram filiis Israel secundum partes eorum.
Joshua 18 11 Et ascendit sors prima filiorum Beniamin per familias suas, ut possiderent terram inter filios Iudae et filios Ioseph. 
Joshua 18 12 Fuitque terminus eorum contra aquilonem a Iordane pergens iuxta latus Iericho septentrionalis plagae et inde contra occidentem ad montana conscendens et perveniens in solitudinem Bethaven; 
Joshua 18 13 atque pertransiens iuxta Luzam ad meridiem — ipsa est Bethel — descendit in Atarothaddar in montem, qui est ad meridiem Bethoron inferioris, 
Joshua 18 14 et inclinatur vergens contra mare ad meridiem a monte, qui respicit Bethoron contra meridiem; suntque exitus eius in Cariathbaal, quae vocatur et Cariathiarim, urbem filiorum Iudae. Haec est plaga ad occidentem. 
Joshua 18 15 In plaga autem ad meridiem, ex parte Cariathiarim egreditur terminus in Gasim et pervenit usque ad fontem aquarum Nephtoa 
Joshua 18 16 descenditque in extremam partem montis, qui respicit vallem Benennom et est contra septentrionalem plagam in extrema parte vallis Raphaim; descenditque in vallem Ennom, iuxta latus Iebusaei ad austrum, et pervenit ad fontem Rogel 
Joshua 18 17 transiens ad aquilonem et egrediens ad Ensemes (id est fontem Solis). Et pertransit usque ad Galiloth (hi sunt circuli), qui sunt e regione ascensus Adommim, descenditque ad Abenboen (id est lapidem Boen) filii Ruben 
Joshua 18 18 et pertransit ex latere aquilonis Betharaba descenditque in Arabam. 
Joshua 18 19 Et praetergreditur contra aquilonem Bethagla; suntque exitus eius contra linguam maris Salsissimi ab aquilone in fine Iordanis. Haec est australis plaga. 
Joshua 18 20 Iordanis autem est terminus ab oriente. Haec est possessio filiorum Beniamin per terminos suos in circuitu secundum familias suas.
Joshua 18 21 Fueruntque civitates eius: Iericho et Bethagla et Ameccasis 
Joshua 18 22 et Betharaba et Semaraim et Bethel 
Joshua 18 23 et Avim et Phara et Ophra, 
Joshua 18 24 Capharemona et Ophni et Gabaa: civitates duodecim et villae earum. 
Joshua 18 25 Gabaon et Rama et Beroth 
Joshua 18 26 et Maspha et Cephira et Mosa 
Joshua 18 27 et Recem, Iaraphel et Tharala 
Joshua 18 28 et Sela, Eleph et Iebus, quae est Ierusalem, Gabaath et Cariath: civitates quattuordecim et villae earum. Haec est possessio filiorum Beniamin iuxta familias suas.
Joshua 19 1 Et egressa est sors secunda fi liorum Simeon per cognatio nes suas; fuitque hereditas 
Joshua 19 2 eorum in medio possessionis filiorum Iudae. Bersabee et Sama et Molada 
Joshua 19 3 et Asarsual et Bala et Esem 
Joshua 19 4 et Eltholad et Bethul et Horma 
Joshua 19 5 et Siceleg et Bethmarchaboth et Asarsusa 
Joshua 19 6 et Bethlebaoth et Sarohen: civitates tredecim et villae earum. 
Joshua 19 7 Ain et Remmon et Ethar et Asan: civitates quattuor et villae earum. 
Joshua 19 8 Omnes viculi per circuitum urbium istarum usque ad Baalathbeer, Ramathnageb: haec est hereditas filiorum Simeon iuxta cognationes suas. 
Joshua 19 9 Sumpta est de funiculo filiorum Iudae, quia maior erat; et idcirco possederunt filii Simeon in medio hereditatis eorum.
Joshua 19 10 Ceciditque sors tertia filiorum Zabulon per cognationes suas. Et factus est terminus possessionis eorum usque Sarid 
Joshua 19 11 ascenditque contra occidentem et Merala et pervenit in Debbaseth usque ad torrentem, qui est contra Iecnaam, 
Joshua 19 12 et revertitur de Sarid contra orientem in fines Ceseleththabor et egreditur ad Dabereth ascenditque contra Iaphia. 
Joshua 19 13 Et inde pertransit usque ad orientalem plagam Gethhepher, Etthacasin et egreditur in Remmon et inclinatur in Noa; 
Joshua 19 14 et vergit ad aquilonem ad Hanathon. Suntque egressus eius vallis Iephthael; 
Joshua 19 15 et Cateth et Naalol et Semeron et Iedala et Bethlehem: civitates duodecim et villae earum. 
Joshua 19 16 Haec est hereditas tribus filiorum Zabulon per cognationes suas, urbes et viculi earum.
Joshua 19 17 Issachar egressa est sors quarta per cognationes suas. 
Joshua 19 18 Fuitque eius hereditas Iezrahel et Chasaloth et Sunam 
Joshua 19 19 et Hapharaim et Seon et Anaharath 
Joshua 19 20 et Rabbith et Cesion et Abes 
Joshua 19 21 et Rameth et Engannim et Enhadda et Bethpheses. 
Joshua 19 22 Et pervenit terminus eius usque Thabor et Sehesima et Bethsames; suntque exitus eius ad Iordanem; civitates sedecim et villae earum. 
Joshua 19 23 Haec est possessio filiorum Issachar per cognationes suas, urbes et viculi earum.
Joshua 19 24 Ceciditque sors quinta tribui filiorum Aser per cognationes suas. 
Joshua 19 25 Fuitque terminus eorum Helcath et Chali et Beten et Achsaph 
Joshua 19 26 et Elmelech et Amaad et Masal et pervenit usque ad Carmelum in occidente et ad Sihorlabanath; 
Joshua 19 27 ac revertitur contra orientem in Bethdagon et pertransit usque Zabulon et vallem Iephthael contra aquilonem in Bethemec et Neiel. Egrediturque ad laevam Chabul 
Joshua 19 28 et Abran et Rohob et Hamon et Cana usque ad Sidonem magnam 
Joshua 19 29 revertiturque in Rama usque ad civitatem munitissimam Tyrum et revertitur in Hosa; suntque exitus eius in mare; Mahaleb, Achazib 
Joshua 19 30 et Amma et Aphec et Rohob: civitates viginti duae et villae earum. 
Joshua 19 31 Haec est possessio filiorum Aser per cognationes suas, urbes et viculi earum.
Joshua 19 32 Filiorum Nephthali sexta sors cecidit per familias suas. 
Joshua 19 33 Et coepit terminus de Heleph et de quercu in Saananim et Adamineceb et Iebnael usque Lecum et egressus eius usque ad Iordanem; 
Joshua 19 34 revertiturque terminus contra occidentem in Aznotthabor atque inde egreditur in Hucoc et attingit Zabulon contra meridiem et Aser contra occidentem et Iordanem contra ortum solis; 
Joshua 19 35 civitates munitissimae Assedim, Ser et Ammath, Reccath et Chenereth 
Joshua 19 36 et Edema et Rama, Asor 
Joshua 19 37 et Cedes et Edrai et Enasor, 
Joshua 19 38 Ieron et Magdalel, Horem et Bethanath et Bethsames: civitates decem et novem et villae earum. 
Joshua 19 39 Haec est possessio tribus filiorum Nephthali per cognationes suas, urbes et viculi earum.
Joshua 19 40 Tribui filiorum Dan per familias suas egressa est sors septima. 
Joshua 19 41 Et fuit terminus possessionis eius Saraa et Esthaol et Hirsemes (id est civitas Solis) 
Joshua 19 42 et Selebin et Aialon et Iethela 
Joshua 19 43 et Elon et Thamna et Accaron 
Joshua 19 44 et Elthece et Gebbethon et Baalath 
Joshua 19 45 et Iud et Benebarach et Gethremmon 
Joshua 19 46 et Meiarcon et Areccon cum termino, qui respicit Ioppen. 
Joshua 19 47 Et terminus filiorum Dan effugit ab eis. Ascenderuntque filii Dan et pugnaverunt contra Lesem ceperuntque eam; et percusserunt in ore gladii ac possederunt et habitaverunt in ea, vocantes Lesemdan ex nomine Dan patris sui. 
Joshua 19 48 Haec est possessio tribus filiorum Dan per cognationes suas, urbes et viculi earum.
Joshua 19 49 Cumque complessent terram sorte dividere singulis per tribus suas, dederunt filii Israel possessionem Iosue filio Nun in medio sui, 
Joshua 19 50 iuxta praeceptum Domini, urbem quam postulavit: Thamnathsare in monte Ephraim. Et aedificavit civitatem habitavitque in ea.
Joshua 19 51 Hae sunt possessiones, quas sorte diviserunt Eleazar sacerdos et Iosue filius Nun et principes familiarum tribuum filiorum Israel in Silo coram Domino ad ostium tabernaculi conventus; compleveruntque partiri terram.
Joshua 20 1 Et locutus est Dominus ad Iosue dicens: “ Loquere filiis Israel et dic eis: 
Joshua 20 2 Separate vobis urbes fugitivorum, de quibus locutus sum ad vos per manum Moysi, 
Joshua 20 3 ut confugiat ad eas, quicumque animam percusserit per errorem nescius, et possit evadere iram proximi, qui ultor est sanguinis. 
Joshua 20 4 Cum ad unam harum confugerit civitatum, stabit ante portam civitatis et loquetur senioribus urbis illius ea, quae se comprobent innocentem; sicque suscipient eum et dabunt ei locum ad habitandum. 
Joshua 20 5 Cumque ultor sanguinis eum fuerit persecutus, non tradent in manus eius, quia ignorans percussit proximum suum nec ante biduum triduumve eius probatur inimicus. 
Joshua 20 6 Et habitabit in civitate illa, donec stet ante coetum ad iudicium, causam reddens facti sui, donec moriatur sacerdos magnus, qui fuerit in illo tempore. Tunc revertetur homicida et ingredietur civitatem suam et domum suam, de qua fugerat ”.
Joshua 20 7 Decreveruntque Cedes in Galilaea montis Nephthali et Sichem in monte Ephraim et Cariatharbe — ipsa est Hebron — in monte Iudae; 
Joshua 20 8 et trans Iordanem contra orientalem plagam Iericho statuerunt Bosor, quae sita est in campestri solitudine de tribu Ruben, et Ramoth in Galaad de tribu Gad et Golan in Basan de tribu Manasse.
Joshua 20 9 Hae civitates constitutae sunt cunctis filiis Israel et advenis, qui habitant inter eos, ut fugeret ad eas, qui animam nescius percussisset et non moreretur in manu proximi effusum sanguinem vindicare cupientis, donec staret ante populum expositurus causam suam.
Joshua 21 1 Accesseruntque principes familiarum Levi ad Eleazarum sacerdotem et Iosue filium Nun et ad duces cognationum per singulas tribus filiorum Israel 
Joshua 21 2 locutique sunt ad eos in Silo terrae Chanaan atque dixerunt: “ Dominus praecepit per manum Moysi, ut darentur nobis urbes ad habitandum et suburbana earum ad alenda iumenta ”. 
Joshua 21 3 Dederuntque filii Israel Levitis de possessionibus suis, iuxta imperium Domini, civitates illas et suburbana earum.
Joshua 21 4 Egressaque est sors in familias Caath: et acceperunt filii Aaron sacerdotis de tribubus Iudae et Simeon et Beniamin civitates tredecim. 
Joshua 21 5 Et reliqui filiorum Caath, id est Levitae, acceperunt de tribubus Ephraim et Dan et dimidia tribu Manasse civitates decem. 
Joshua 21 6 Porro filiis Gerson egressa est sors, ut acciperent de tribubus Issachar et Aser et Nephthali dimidiaque tribu Manasse in Basan civitates numero tredecim. 
Joshua 21 7 Et filiis Merari per cognationes suas de tribubus Ruben et Gad et Zabulon urbes duodecim. 
Joshua 21 8 Dederuntque filii Israel Levitis civitates illas et suburbana earum, sicut praecepit Dominus per manum Moysi, singulis sorte tribuentes.
Joshua 21 9 De tribubus filiorum Iudae et Simeon dederunt civitates, quarum ista sunt nomina, 
Joshua 21 10 filiis Aaron ex familiis Caath levitici generis — prima enim sors illis egressa est C: 
Joshua 21 11 Cariatharbe (id est civitas Arbe), patris Enac, quae vocatur Hebron, in monte Iudae et suburbana eius per circuitum. 
Joshua 21 12 Agros vero et villas eius dederant Chaleb filio Iephonne ad possidendum. 
Joshua 21 13 Dederunt ergo filiis Aaron sacerdotis Hebron confugii civitatem ac suburbana eius et Lobnam cum suburbanis suis 
Joshua 21 14 et Iether et Esthemo 
Joshua 21 15 et Helon et Dabir 
Joshua 21 16 et Ain et Iutta et Bethsames cum suburbanis suis: civitates novem de tribubus illis duabus. 
Joshua 21 17 De tribu autem Beniamin Gabaon et Gabaa 
Joshua 21 18 et Anathoth et Almath cum suburbanis suis: civitates quattuor.
Joshua 21 19 Omnes simul civitates filiorum Aaron sacerdotis tredecim cum suburbanis suis.
Joshua 21 20 Reliquis vero ex familiis filiorum Caath Levitis haec est data possessio: 
Joshua 21 21 de tribu Ephraim urbs confugii Sichem cum suburbanis suis in monte Ephraim et Gazer 
Joshua 21 22 et Cibsaim et Bethoron cum suburbanis suis: civitates quattuor. 
Joshua 21 23 De tribu quoque Dan Elthece et Gebbethon 
Joshua 21 24 et Aialon et Gethremmon cum suburbanis suis: civitates quattuor. 
Joshua 21 25 Porro de dimidia tribu Manasse Thanach et Gethremmon cum suburbanis suis: civitates duae. 
Joshua 21 26 Omnes civitates decem et suburbana earum datae sunt filiis Caath inferioris gradus.
Joshua 21 27 Filiis quoque Gerson levitici generis dederunt de dimidia tribu Manasse confugii civitatem Golan in Basan et Astharoth cum suburbanis suis: civitates duas. 
Joshua 21 28 Porro de tribu Issachar Cesion et Dabereth 
Joshua 21 29 et Iaramoth et Engannim cum suburbanis suis: civitates quattuor. 
Joshua 21 30 De tribu autem Aser Masal et Abdon 
Joshua 21 31 et Helcath et Rohob cum suburbanis suis: civitates quattuor. 
Joshua 21 32 De tribu quoque Nephthali civitas confugii Cedes in Galilaea et Ammothdor et Carthan cum suburbanis suis: civitates tres. 
Joshua 21 33 Omnes urbes familiarum Gerson tredecim cum suburbanis suis.
Joshua 21 34 Filiis autem Merari Levitis inferioris gradus per familias suas data est de tribu Zabulon Iecnaam et Cartha 
Joshua 21 35 et Remmon et Naalol: civitates quattuor cum suburbanis suis. 
Joshua 21 36 De tribu Ruben ultra Iordanem contra Iericho civitas refugii Bosor in solitudine planitiei et Iasa 
Joshua 21 37 et Cademoth et Mephaath: civitates quattuor cum suburbanis suis. 
Joshua 21 38 Et de tribu Gad civitas confugii Ramoth in Galaad et Mahanaim 
Joshua 21 39 et Hesebon et Iazer: civitates quattuor cum suburbanis suis. 
Joshua 21 40 Omnes urbes filiorum Merari per familias reliquas de cognationibus Levitarum duodecim.
Joshua 21 41 Itaque universae civitates Levitarum in medio possessionis filiorum Israel fuerunt quadraginta octo 
Joshua 21 42 cum suburbanis suis, singulae cum suburbanis suis in circuitu.
Joshua 21 43 Deditque Dominus Israeli omnem terram, quam traditurum se patribus eorum iuraverat, et possederunt illam atque habitaverunt in ea. 
Joshua 21 44 Deditque Dominus eis requiem secundum omnia, quae iuraverat patribus eorum, nullusque eis hostium resistere ausus est, sed cunctos in eorum dicionem redegit. 
Joshua 21 45 Ne unum quidem verbum bonum, quod locutus est ad domum Israel, irritum fuit, sed rebus expleta sunt omnia.
Joshua 22 1 Tunc vocavit Iosue Rubenitas et Gaditas et dimidiam tribum Manasse 
Joshua 22 2 dixitque ad eos: “Fecistis omnia, quae vobis praecepit Moyses famulus Domini; mihi quoque in omnibus, quae praecepi vobis, oboedistis 
Joshua 22 3 nec reliquistis fratres vestros hoc longo tempore usque in praesentem diem custodientes imperium Domini Dei vestri. 
Joshua 22 4 Quia igitur dedit Dominus Deus vester fratribus vestris quietem ac pacem, sicut eis pollicitus est, revertimini nunc et ite in tabernacula vestra et in terram possessionis, quam tradidit vobis Moyses famulus Domini trans Iordanem; 
Joshua 22 5 ita dumtaxat ut custodiatis attente et opere compleatis mandatum et legem, quam praecepit vobis Moyses servus Domini, ut diligatis Dominum Deum vestrum et ambuletis in omnibus viis eius et observetis mandata illius adhaereatisque ei ac serviatis in omni corde et in omni anima vestra ”. 
Joshua 22 6 Benedixitque eis Iosue et dimisit eos, qui reversi sunt in tabernacula sua. 
Joshua 22 7 Dimidiae autem tribui Manasse possessionem Moyses dederat in Basan; et idcirco mediae, quae superfuit, dedit Iosue sortem inter ceteros fratres suos trans Iordanem ad occidentalem eius plagam. Cumque dimitteret eos in tabernacula sua et benedixisset illis, 
Joshua 22 8 dixit ad eos: “Cum multis divitiis revertimini ad sedes vestras, cum argento et auro, aere ac ferro et veste multiplici; dividite praedam hostium cum fratribus vestris ”.
Joshua 22 9 Reversique sunt et abierunt filii Ruben et filii Gad et dimidia tribus Manasse a filiis Israel de Silo, quae sita est in Chanaan, ut intrarent Galaad terram possessionis suae, quam obtinuerant iuxta imperium Domini in manu Moysi.
Joshua 22 10 Cumque venissent ad circulos Iordanis in terra Chanaan, aedificaverunt iuxta Iordanem altare ingens aspectu. 
Joshua 22 11 Cum audissent filii Israel aedificasse filios Ruben et Gad et dimidiam tribum Manasse altare e regione terrae Chanaan ad Iordanis circulos ex adverso filiorum Israel, 
Joshua 22 12 convenerunt omnes in Silo, ut ascenderent et dimicarent contra eos.
Joshua 22 13 Et interim miserunt ad illos in terram Galaad Phinees filium Eleazari sacerdotem 
Joshua 22 14 et decem principes cum eo, singulos de tribubus, unusquisque erat caput familiae in cognationibus Israel. 
Joshua 22 15 Qui venerunt ad filios Ruben et Gad et dimidiam tribum Manasse in terram Galaad dixeruntque ad eos: 
Joshua 22 16 “ Haec mandat omnis coetus Domini: Quae est ista transgressio? Cur reliquistis Dominum, Deum Israel, aedificantes vobis altare sacrilegum et a cultu illius recedentes? 
Joshua 22 17 An parum vobis est peccatum Phegor, et usque in praesentem diem macula huius sceleris in nobis permanet, et facta est plaga in coetu Domini? 
Joshua 22 18 Et vos hodie reliquistis Dominum, et factum est ut rebellaretis contra Dominum; et cras in universum coetum Israel eius ira desaeviet. 
Joshua 22 19 Quod si putatis immundam esse terram possessionis vestrae, transite ad terram possessionis Domini, in qua habitaculum Domini est, et habitate inter nos; tantum ut contra Dominum non rebelletis nec nos rebellare faciatis aedificantes altare praeter altare Domini Dei nostri. 
Joshua 22 20 Nonne Achan filius Zarae praeteriit mandatum Domini de anathemate, et super omnem coetum Israel ira Domini incubuit? Et ille erat unus homo; atque utinam solus perisset in scelere suo! ”.
Joshua 22 21 Responderuntque filii Ruben et Gad et dimidia tribus Manasse principibus legationis Israel: 
Joshua 22 22 “ Fortissimus Deus Dominus, fortissimus Deus Dominus ipse novit, et Israel simul intelleget: si rebellionis, si praevaricationis animo contra Dominum hoc altare construximus, non salvet nos, sed puniat in praesenti; 
Joshua 22 23 et si ea mente fecimus, ut recedamus a Domino et holocausta et oblationes et pacificas victimas super eo imponeremus, Dominus ipse quaerat et iudicet; 
Joshua 22 24 et si non ea magis sollicitudine et cogitatione fecimus hoc dicentes: Cras dicent filii vestri filiis nostris: “Quid vobis et Domino, Deo Israel? 
Joshua 22 25 Terminum posuit Dominus inter nos et vos, o filii Ruben et filii Gad, Iordanem fluvium, et idcirco partem non habetis in Domino”; et per hanc occasionem avertent filii vestri filios nostros a timore Domini. Putavimus itaque melius 
Joshua 22 26 et diximus: Exstruamus nobis altare non in holocausta neque ad victimas offerendas, 
Joshua 22 27 sed in testimonium inter nos et vos et sobolem nostram vestramque progeniem, ut serviamus Domino, et iuris nostri sit offerre holocausta et victimas et pacificas hostias, et nequaquam dicant cras filii vestri filiis nostris: “Non est vobis pars in Domino”. 
Joshua 22 28 Quod si voluerint dicere, respondebunt eis: “Ecce similitudo altaris Domini, quam fecerunt patres nostri non in holocausta neque in sacrificia, sed in testimonium inter nos et vos”. 
Joshua 22 29 Absit a nobis hoc scelus, ut recedamus a Domino et eius vestigia relinquamus, exstructo altari ad holocausta et oblationes et victimas offerendas, praeter altare Domini Dei nostri, quod est ante habitaculum eius ”.
Joshua 22 30 Quibus auditis, Phinees sacerdos et principes legationis Israel, qui erant cum eo, placati sunt et verba filiorum Ruben et Gad et dimidiae tribus Manasse libentissime susceperunt; 
Joshua 22 31 dixitque Phinees filius Eleazar sacerdos ad eos: “ Nunc scimus quod nobiscum sit Dominus, quoniam alieni estis a praevaricatione hac et liberastis filios Israel de manu Domini ”.
Joshua 22 32 Reversusque est cum principibus a filiis Ruben et Gad de terra Galaad in terram Chanaan ad filios Israel et rettulit eis. 
Joshua 22 33 Placuitque sermo cunctis audientibus, et laudaverunt Deum filii Israel; et nequaquam ultra dixerunt, ut ascenderent contra eos in bellum et delerent terram, in qua habitabant filii Ruben et Gad. 
Joshua 22 34 Vocaveruntque filii Ruben et filii Gad altare, quod exstruxerant, Testem; dixerunt enim: “ Testis est inter nos quod Dominus ipse sit Deus ”.
Joshua 23 1 Evoluto autem multo tem pore, postquam pacem Do minus dederat Israeli ab omnibus in gyro nationibus et Iosue iam longaevo et persenilis aetatis, 
Joshua 23 2 vocavit Iosue omnem Israelem maioresque natu et principes ac iudices et praefectos dixitque ad eos: “ Ego senui et progressioris aetatis sum, 
Joshua 23 3 vosque vidistis omnia, quae fecerit Dominus Deus vester cunctis nationibus istis, quomodo pro vobis ipse pugnaverit. 
Joshua 23 4 Videte, sorte divisi vobis gentes, quae supersunt, in possessionem tribuum vestrarum, sicut omnes, quas delevi, a Iordane usque ad mare Magnum in occidente. 
Joshua 23 5 Dominus Deus vester disperdet eas et auferet a facie vestra, et possidebitis terram eorum, sicut vobis pollicitus est. 
Joshua 23 6 Tantum confortamini, ut custodiatis cuncta, quae scripta sunt in volumine legis Moysi, et non declinetis ab eis nec ad dexteram nec ad sinistram; 
Joshua 23 7 ne conveniatis cum gentibus, quae inter vos residuae sunt, et iuretis in nomine deorum earum et serviatis eis et adoretis illos; 
Joshua 23 8 sed adhaereatis Domino Deo vestro, quod fecistis usque in diem hanc. 
Joshua 23 9 Et expulit Dominus in conspectu vestro gentes magnas et robustissimas, et nullus vobis resistere potuit: 
Joshua 23 10 unus e vobis persequitur hostium mille viros, quia Dominus Deus vester pro vobis ipse pugnat, sicut pollicitus est; 
Joshua 23 11 hoc tantum diligentissime praecavete, ut diligatis Dominum Deum vestrum. 
Joshua 23 12 Quod si volueritis gentium harum, quae inter vos residuae sunt, erroribus adhaerere et cum eis miscere conubia atque amicitias copulare, 
Joshua 23 13 iam nunc scitote quod Dominus Deus vester non eas deleat ante faciem vestram; sed sint vobis in rete, foveam ac laqueum et flagellum ex latere vestro, et spinae in oculis vestris, donec vos disperdat de terra hac optima, quam tradidit vobis.
Joshua 23 14 En ego hodie ingredior viam universae terrae; et toto animo cognoscetis quod de omnibus verbis bonis, quae Dominus Deus vester locutus est vobis, non praeterierit ne unum quidem incassum. 
Joshua 23 15 Sicut ergo implevit opere, quod promisit, et prospera cuncta venerunt, sic adducet super vos quidquid malorum comminatus est, donec vos disperdat de terra hac optima, quam tradidit vobis. 
Joshua 23 16 Si praeterieritis pactum Domini Dei vestri, quod mandavit vobis, et servieritis diis alienis et adoraveritis eos, consurget in vos furor Domini, et cito peribitis ab hac terra optima, quam tradidit vobis ”.
Joshua 24 1 Congregavitque Iosue omnes tribus Israel in Sichem et vocavit maiores natu ac principes et iudices et praefectos, steteruntque in conspectu Dei; 
Joshua 24 2 et ad totum populum sic locutus est: “ Haec dicit Dominus, Deus Israel: Trans fluvium habitaverunt patres vestri ab initio, Thare pater Abraham et Nachor, servieruntque diis alienis. 
Joshua 24 3 Tuli ergo patrem vestrum Abraham de Mesopotamiae finibus et adduxi eum per totam terram Chanaan multiplicavique semen eius. 
Joshua 24 4 Et dedi ei Isaac illique rursum dedi Iacob et Esau; e quibus Esau dedi montem Seir ad possidendum, Iacob vero et filii eius descenderunt in Aegyptum. 
Joshua 24 5 Misique Moysen et Aaron et percussi Aegyptum signis, quae feci in medio eius, et postea eduxi vos. 
Joshua 24 6 Eduxique patres vestros de Aegypto, et venistis ad mare. Persecutique sunt Aegyptii patres vestros cum curribus et equitatu usque ad mare Rubrum. 
Joshua 24 7 Clamaverunt autem ad Dominum, qui posuit tenebras inter vos et Aegyptios et adduxit super eos mare et operuit illos. Viderunt oculi vestri, quae in Aegypto fecerim; et habitastis in solitudine multo tempore. 
Joshua 24 8 Et introduxi vos ad terram Amorraei, qui habitabat trans Iordanem; cumque pugnarent contra vos, tradidi eos in manus vestras, et occupastis terram eorum atque interfecistis illos. 
Joshua 24 9 Surrexit autem Balac filius Sephor rex Moab et pugnavit contra Israelem; misitque et vocavit Balaam filium Beor, ut malediceret vobis. 
Joshua 24 10 Et ego nolui audire eum, sed e contrario benedixit vobis, et liberavi vos de manu eius.
Joshua 24 11 Transistisque Iordanem et venistis ad Iericho; pugnaveruntque contra vos viri civitatis illius, Amorraeus et Pherezaeus et Chananaeus et Hetthaeus et Gergesaeus et Hevaeus et Iebusaeus; et tradidi illos in manus vestras. 
Joshua 24 12 Misique ante vos crabrones, et eiecerunt eos coram vobis — duos reges Amorraeorum — non in gladio nec in arcu tuo. 
Joshua 24 13 Dedique vobis terram, de qua non laborastis, et urbes, quas non aedificastis, et habitatis in eis, vineas et oliveta, quae non plantastis, et manducatis ex eis. 
Joshua 24 14 Nunc ergo timete Dominum et servite ei perfecto corde atque verissimo; et auferte deos, quibus servierunt patres vestri in Mesopotamia et in Aegypto, ac servite Domino. 
Joshua 24 15 Sin autem malum vobis videtur, ut Domino serviatis, eligite vobis hodie, cui servire vultis, utrum diis, quibus servierunt patres vestri in Mesopotamia, an diis Amorraeorum, in quorum terra habitatis. Ego autem et domus mea serviemus Domino ”.
Joshua 24 16 Responditque populus et ait: “ Absit a nobis, ut relinquamus Dominum et serviamus diis alienis. 
Joshua 24 17 Dominus Deus noster ipse eduxit nos et patres nostros de terra Aegypti, de domo servitutis; fecitque videntibus nobis signa ingentia et custodivit nos in omni via, per quam ambulavimus, et in cunctis populis, per quos transivimus; 
Joshua 24 18 et eiecit universas gentes, Amorraeum habitatorem terrae, quam nos intravimus. Serviemus igitur etiam nos Domino, quia ipse est Deus noster ”.
Joshua 24 19 Dixitque Iosue ad populum: “ Non poteritis servire Domino. Deus enim sanctus et Deus aemulator est nec ignoscet sceleribus vestris atque peccatis. 
Joshua 24 20 Si dimiseritis Dominum et servieritis diis alienis, convertet se et affliget vos atque subvertet, postquam vobis praestiterit bona ”. 
Joshua 24 21 Dixitque populus ad Iosue: “ Nequaquam, sed Domino serviemus ”. 
Joshua 24 22 Et Iosue ad populum: “ Testes, inquit, vos estis contra vos quia ipsi elegeritis vobis Dominum, ut serviatis ei ”. Responderuntque: “ Testes ”. 
Joshua 24 23 “ Nunc ergo, ait, auferte deos alienos de medio vestri et inclinate corda vestra ad Dominum, Deum Israel”. 
Joshua 24 24 Dixitque populus ad Iosue: “Domino Deo nostro serviemus; oboedientes erimus praeceptis eius ”.
Joshua 24 25 Percussit igitur Iosue in die illo foedus populo et proposuit ei praecepta atque iudicia in Sichem. 
Joshua 24 26 Scripsitque verba haec in volumine legis Dei; et tulit lapidem pergrandem posuitque eum ibi subter quercum, quae erat in sanctuario Domini, 
Joshua 24 27 et dixit ad omnem populum: “ En lapis iste erit adversus vos in testimonium quia audivit omnia verba Domini, quae locutus est inter nos, ne forte postea negare velitis et mentiri Domino Deo vestro ”. 
Joshua 24 28 Dimisitque populum, singulos in possessionem suam.
Joshua 24 29 Et post haec mortuus est Iosue filius Nun, servus Domini, centum decem annorum. 
Joshua 24 30 Sepelieruntque eum in finibus possessionis suae in Thamnathsare, quae sita est in monte Ephraim a septentrionali parte montis Gaas. 
Joshua 24 31 Servivitque Israel Domino cunctis diebus Iosue et seniorum, qui longo vixerunt tempore post Iosue et qui noverunt omnia opera Domini, quae fecerat Israel.
Joshua 24 32 Ossa quoque Ioseph, quae tulerant filii Israel de Aegypto, sepelierunt in Sichem, in parte agri, quem emerat Iacob a filiis Hemmor patris Sichem centum argenteis, et fuit in possessionem filiorum Ioseph.
Joshua 24 33 Eleazar quoque filius Aaron mortuus est; et sepelierunt eum in Gabaa Phinees filii eius, quae data est ei in monte Ephraim.
Judges 1 1 Post mortem Iosue consulue runt filii Israel Dominum dicen tes: “ Quis nostrum primus ascendet ad Chananaeum ad pugnandum contra eum? ”. 
Judges 1 2 Dixitque Dominus: “ Iudas ascendet: ecce tradidi terram in manus eius ”. 
Judges 1 3 Et ait Iudas Simeoni fratri suo: “ Ascende mecum in sorte mea, et pugnemus contra Chananaeum, et ego pergam tecum in sorte tua ”. Et abiit cum eo Simeon. 
Judges 1 4 Ascenditque Iudas, et tradidit Dominus Chananaeum ac Pherezaeum in manus eorum, et percusserunt in Bezec decem milia virorum. 
Judges 1 5 Inveneruntque Adonibezec in Bezec et pugnaverunt contra eum ac percusserunt Chananaeum et Pherezaeum. 
Judges 1 6 Fugit autem Adonibezec, quem persecuti comprehenderunt, caesis pollicibus manuum eius ac pedum. 
Judges 1 7 Dixitque Adonibezec: “ Septuaginta reges, amputatis manuum ac pedum pollicibus, colligebant sub mensa mea ciborum reliquias. Sicut feci, ita reddidit mihi Deus ”. Adduxeruntque eum in Ierusalem, et ibi mortuus est.
Judges 1 8 Oppugnantes ergo filii Iudae Ierusalem ceperunt eam; et percusserunt in ore gladii tradentes incendio civitatem.
Judges 1 9 Et postea descendentes pugnaverunt contra Chananaeum, qui habitabat in montanis et in Nageb et in Sephela. 
Judges 1 10 Pergensque Iuda contra Chananaeum, qui habitabat in Hebron, cui nomen fuit antiquitus Cariatharbe, percussit Sesai et Ahiman et Tholmai. 
Judges 1 11 Atque inde profectus abiit ad habitatores Dabir, cuius nomen vetus erat Cariathsepher (id est civitas Litterarum).
Judges 1 12 Dixitque Chaleb: “ Qui percusserit Cariathsepher et ceperit eam, dabo ei Axam filiam meam uxorem ”. 
Judges 1 13 Cumque cepisset eam Othoniel filius Cenez frater Chaleb minor, dedit ei Axam filiam suam coniugem. 
Judges 1 14 Quae cum veniret, incitavit eum, ut peteret a patre suo agrum. Demisit ergo se de asino, et dixit ei Chaleb: “ Quid habes? ”. 
Judges 1 15 At illa respondit: “ Da mihi benedictionem; quia terram arentem dedisti mihi, da et irriguam aquis ”. Dedit ergo ei Chaleb irriguum superius et irriguum inferius.
Judges 1 16 Filii autem Hobab Cinaei cognati Moysi ascenderunt de civitate Palmarum cum filiis Iudae in desertum Iudae, quod est ad meridiem Arad, et habitaverunt cum Amalecitis.
Judges 1 17 Abiit autem Iudas cum Simeone fratre suo et percusserunt simul Chananaeum, qui habitabat in Sephath, et percusserunt urbem anathemate. Vocatumque est nomen eius Horma (id est Anathema). 
Judges 1 18 Cepitque Iudas Gazam cum finibus suis et Ascalonem atque Accaron cum terminis suis. 
Judges 1 19 Fuitque Dominus cum Iuda, et montana possedit; nec potuit expellere habitatores vallis, quia falcatis curribus abundabant. 
Judges 1 20 Dederuntque Chaleb Hebron, sicut dixerat Moyses, qui expulit ex ea tres filios Enac.
Judges 1 21 Iebusaeum autem habitatorem Ierusalem non expulerunt filii Beniamin, habitavitque Iebusaeus cum filiis Beniamin in Ierusalem usque in praesentem diem.
Judges 1 22 Domus quoque Ioseph ascendit Bethel, fuitque Dominus cum eis. 
Judges 1 23 Nam, cum explorarent urbem, quae prius Luza vocabatur, 
Judges 1 24 viderunt custodes hominem egredientem de civitate dixeruntque ad eum: “ Ostende nobis introitum civitatis, et faciemus tecum misericordiam ”. 
Judges 1 25 Qui cum ostendisset eis, percusserunt urbem in ore gladii; hominem autem illum et omnem cognationem eius dimiserunt. 
Judges 1 26 Qui dimissus abiit in terram Hetthim et aedificavit ibi civitatem vocavitque eam Luzam, quae ita appellatur usque in praesentem diem.
Judges 1 27 Manasses quoque non occupavit Bethsan et Thanach cum viculis suis nec expulit habitatores Dor et Ieblaam et Mageddo cum viculis suis; mansitque Chananaeus in terra hac. 
Judges 1 28 Postquam autem confortatus est Israel, fecit eos tributarios et expellere noluit. 
Judges 1 29 Ephraim etiam non expulit Chananaeum, qui habitabat in Gazer, sed habitavit Chananaeus in medio eius in Gazer.
Judges 1 30 Zabulon non expulit habitatores Cetron et Naalol, sed habitavit Chananaeus in medio eius factusque est ei tributarius.
Judges 1 31 Aser quoque non expulit habitatores Achcho et Sidonis, Ahalab et Achazib et Helba et Aphec et Rohob; 
Judges 1 32 habitavitque Aser in medio Chananaei habitatoris illius terrae, quia non expulit eum.
Judges 1 33 Nephthali non expulit habitatores Bethsames et Bethanath et habitavit inter Chananaeum habitatorem terrae, fueruntque ei Bethsamitae et Bethanitae tributarii.
Judges 1 34 Artavitque Amorraeus filios Dan in montem nec dedit eis locum, ut ad planiora descenderent. 
Judges 1 35 Habitavitque Amorraeus in Hathares, in Aialon et Salebim; et aggravata est manus domus Ioseph, factusque est ei tributarius. 
Judges 1 36 Fuit autem terminus Amorraei ab ascensu Acrabbim ad Petram et superiora loca.
Judges 2 1 Ascenditque angelus Domini de Galgalis in Bochim et ait: “ Eduxi vos de Aegypto et introduxi in terram, pro qua iuravi patribus vestris et pollicitus sum, ut non facerem irritum pactum meum vobiscum in sempiternum, 
Judges 2 2 ita dumtaxat ut non feriretis foedus cum habitatoribus terrae huius, sed aras eorum subverteretis. Et noluistis audire vocem meam. Cur hoc fecistis? 
Judges 2 3 Quam ob rem nolui expellere eos a facie vestra, ut sint vobis in laqueum, et dii eorum in ruinam ”.
Judges 2 4 Cumque loqueretur angelus Domini verba haec ad omnes filios Israel, elevaverunt vocem suam et fleverunt. 
Judges 2 5 Et vocatum est nomen loci illius Bochim (id est locus Flentium); immolaveruntque ibi hostias Domino.
Judges 2 6 Dimisit ergo Iosue populum, et abierunt filii Israel unusquisque in possessionem suam, ut obtinerent terram. 
Judges 2 7 Servieruntque Domino cunctis diebus Iosue et seniorum, qui longo post eum vixerunt tempore et viderant universum opus magnum Domini, quod fecerat cum Israel. 
Judges 2 8 Mortuus est autem Iosue filius Nun famulus Domini centum et decem annorum; 
Judges 2 9 et sepelierunt eum in finibus possessionis suae in Thamnathsare in monte Ephraim a septentrionali plaga montis Gaas. 
Judges 2 10 Omnisque illa generatio congregata est ad patres suos, et surrexerunt alii post illam, qui non noverant Dominum et opus, quod fecerat cum Israel.
Judges 2 11 Feceruntque filii Israel malum in conspectu Domini et servierunt Baalim 
Judges 2 12 ac dimiserunt Dominum, Deum patrum suorum, qui eduxerat eos de terra Aegypti, et secuti sunt deos alienos, de diis populorum, qui habitabant in circuitu eorum, et adoraverunt eos et ad iracundiam concitaverunt Dominum 
Judges 2 13 dimittentes eum et servientes Baal et Astharoth. 
Judges 2 14 Iratusque Dominus contra Israel tradidit eos in manibus diripientium, qui diripuerunt eos, et vendidit eos hostibus, qui habitabant per gyrum, nec potuerunt resistere adversariis suis; 
Judges 2 15 sed, quocumque pergere voluissent, manus Domini erat super eos ad malum, sicut locutus est et iuravit eis, et vehementer afflicti sunt.
Judges 2 16 Suscitavitque Dominus iudices, qui liberarent eos de vastantium manibus; 
Judges 2 17 sed nec illos audire voluerunt fornicantes cum diis alienis et adorantes eos. Cito deseruerunt viam, per quam ingressi fuerant patres eorum audientes mandata Domini, et omnia fecere contraria. 
Judges 2 18 Cumque Dominus iudices suscitaret eis, erat Dominus cum iudice et liberabat eos de manu hostium eorum toto tempore iudicis, quia flectebatur misericordia et audiebat gemitus afflictorum. 
Judges 2 19 Postquam autem mortuus esset iudex, revertebantur et multo faciebant peiora quam fecerant patres sui, sequentes deos alienos, servientes eis et adorantes illos: non dimiserunt opera sua et viam durissimam, per quam ambulare consueverant.
Judges 2 20 Iratusque est furor Domini in Israel et ait: “ Quia irritum fecit gens ista pactum meum, quod pepigeram cum patribus eorum, et vocem meam audire contempsit, 
Judges 2 21 et ego non expellam gentes, quas dimisit Iosue et mortuus est; 
Judges 2 22 ut in ipsis experiar Israel, utrum custodiant viam Domini et ambulent in ea, sicut custodierunt patres eorum, an non ”.
Judges 2 23 Dimisit ergo Dominus has nationes et cito expellere noluit nec tradidit in manibus Iosue.
Judges 3 1 Hae sunt gentes, quas Dominus dereliquit, ut erudiret in eis Is raelem, omnes, qui non noverant bella Chananaeorum, 
Judges 3 2 ut discerent certare cum hostibus generationes filiorum Israel, quae non habebant consuetudinem proeliandi: 
Judges 3 3 quinque satrapae Philisthinorum omnisque Chananaeus et Sidonius atque Hevaeus, qui habitabat in monte Libano de monte Baalhermon usque ad introitum Emath. 
Judges 3 4 Dimisitque eos, ut in ipsis experiretur Israelem, utrum audiret mandata Domini, quae praeceperat patribus eorum per manum Moysi, an non. 
Judges 3 5 Itaque filii Israel habitaverunt in medio Chananaei et Hetthaei et Amorraei et Pherezaei et Hevaei et Iebusaei 
Judges 3 6 et duxerunt uxores filias eorum, ipsique filias suas eorum filiis tradiderunt, et servierunt diis eorum.
Judges 3 7 Feceruntque filii Israel malum in conspectu Domini et obliti sunt Domini Dei sui servientes Baalim et Astharoth. 
Judges 3 8 Iratusque Dominus contra Israel tradidit eos in manus Chusanrasathaim regis Mesopotamiae, servieruntque ei octo annis.
Judges 3 9 Et clamaverunt ad Dominum, qui suscitavit eis salvatorem et liberavit eos, Othoniel videlicet filium Cenez fratrem Chaleb minorem.
Judges 3 10 Fuitque in eo spiritus Domini, et iudicavit Israelem egressusque est ad pugnam; et tradidit Dominus in manu eius Chusanrasathaim regem Mesopotamiae, et praevaluit adversus eum. 
Judges 3 11 Quievitque terra quadraginta annis, et mortuus est Othoniel filius Cenez.
Judges 3 12 Addiderunt autem filii Israel facere malum in conspectu Domini, qui confortavit adversum eos Eglon regem Moab, quia fecerunt malum in conspectu Domini. 
Judges 3 13 Et copulavit sibi Eglon filios Ammon et Amalec abiitque et percussit Israel atque possedit urbem Palmarum. 
Judges 3 14 Servieruntque filii Israel Eglon regi Moab decem et octo annis.
Judges 3 15 Et clamaverunt filii Israel ad Dominum, qui suscitavit eis salvatorem Aod filium Gera de Beniamin, qui sinistra manu utebatur pro dextera. Miseruntque filii Israel per illum munera Eglon regi Moab. 
Judges 3 16 Fecitque Aod sibi gladium ancipitem longitudinis palmae manus et accinctus est eo subter vestem in dextro femore 
Judges 3 17 obtulitque munera Eglon regi Moab. Erat autem Eglon crassus nimis. 
Judges 3 18 Cumque obtulisset ei munera, dimisit socios, qui illa portaverant; 
Judges 3 19 et reversus de Galgalis, ubi erant idola, dixit ad regem: “ Verbum secretum habeo ad te, o rex ”. Et ille imperavit silentium; egressique sunt omnes, qui circa eum erant. 
Judges 3 20 Aod autem ingressus erat ad eum, cum sederet in aestivo cenaculo, quod ipsi soli erat, dixitque: “ Verbum Dei habeo ad te ”. Qui statim surrexit de throno. 
Judges 3 21 Extenditque Aod manum sinistram et tulit sicam de dextro femore suo infixitque eam in ventre eius 
Judges 3 22 tam valide, ut capulus ferrum sequeretur in vulnere ac pinguissimo adipe stringeretur. Nec eduxit gladium, sed ita, ut percusserat, reliquit in corpore; statimque per secreta naturae alvi stercora proruperunt. 
Judges 3 23 Aod autem egressus in atrium clausit ostium cenaculi post se et obfirmavit sera. 
Judges 3 24 Egresso illo, servi regis venerunt et, cum viderent clausas fores cenaculi, dixerunt: “ Certe purgat alvum in aestivo cubiculo ”. 
Judges 3 25 Exspectantesque diu, donec erubescerent, et videntes quod nullus aperiret, tulerunt clavem et aperientes invenerunt dominum suum iacentem in terra mortuum.
Judges 3 26 Aod autem, dum illi cunctarentur, effugerat et pertransiit locum idolorum, unde reversus fuerat, venitque in Seira. 
Judges 3 27 Et statim insonuit bucina in monte Ephraim; descenderuntque cum eo filii Israel, ipso in fronte gradiente. 
Judges 3 28 Qui dixit ad eos: “ Sequimini me; tradidit enim Dominus inimicos vestros Moabitas in manus vestras ”. Descenderuntque post eum et occupaverunt vada Iordanis, quae transmittunt in Moab, et non dimiserunt transire quemquam, 
Judges 3 29 sed percusserunt Moabitas in tempore illo circiter decem milia, omnes robustos et fortes viros. Nullus eorum evadere potuit. 
Judges 3 30 Humiliatusque est Moab die illo sub manu Israel; et quievit terra octoginta annis.
Judges 3 31 Post hunc fuit Samgar filius Anath, qui percussit de Philisthim sescentos viros stimulo boum; et ipse quoque salvum fecit Israel.
Judges 4 1 Addideruntque filii Israel facere malum in conspectu Domini post mortem Aod, 
Judges 4 2 et tradidit illos Dominus in manu Iabin regis Chanaan, qui regnavit in Asor. Habuitque ducem exercitus sui nomine Sisaram: ipse autem habitabat in Haroseth gentium. 
Judges 4 3 Clamaveruntque filii Israel ad Dominum; nongentos enim habebat falcatos currus et per viginti annos vehementer oppresserat eos.
Judges 4 4 Erat autem Debora prophetis, uxor Lapidoth, quae iudicabat Israel in illo tempore. 
Judges 4 5 Et sedebat sub palma Deborae inter Rama et Bethel in monte Ephraim; ascendebantque ad eam filii Israel in iudicium. 
Judges 4 6 Quae misit et vocavit Barac filium Abinoem de Cedes Nephthali dixitque ad eum: “ Praecepit tibi Dominus, Deus Israel: Vade et duc exercitum in montem Thabor tollesque tecum decem milia pugnatorum de filiis Nephthali et de filiis Zabulon. 
Judges 4 7 Ego autem ducam ad te in loco torrentis Cison Sisaram principem exercitus Iabin et currus eius atque omnem multitudinem et tradam eum in manu tua ”. 
Judges 4 8 Dixitque ad eam Barac: “ Si venis mecum, vadam; si nolueris venire mecum, non pergam ”. 
Judges 4 9 Quae dixit ad eum: “ Ibo quidem tecum; sed in hac via non erit tibi gloria, quia in manu mulieris tradet Dominus Sisaram ”. Surrexit itaque Debora et perrexit cum Barac in Cedes. 
Judges 4 10 Qui, accitis Zabulon et Nephthali in Cedes, ascendit cum decem milibus pugnatorum habens Deboram in comitatu suo. 
Judges 4 11 Haber autem Cinaeus recesserat a ceteris Cinaeis fratribus suis filiis Hobab cognati Moysi et tetendit tabernaculum usque ad quercum in Saananim iuxta Cedes.
Judges 4 12 Nuntiatumque est Sisarae quod ascendisset Barac filius Abinoem in montem Thabor, 
Judges 4 13 et congregavit omnes nongentos falcatos currus omnemque exercitum, qui cum eo erat, de Haroseth gentium ad torrentem Cison.
Judges 4 14 Dixitque Debora ad Barac: “ Surge: haec est enim dies, in qua tradidit Dominus Sisaram in manus tuas. En ipse ductor est tuus ”. Descendit itaque Barac de monte Thabor, et decem milia pugnatorum cum eo. 
Judges 4 15 Perterruitque Dominus Sisaram et omnes currus eius universamque multitudinem in ore gladii ad conspectum Barac, in tantum ut Sisara de curru desiliens pedibus fugeret, 
Judges 4 16 et Barac persequeretur fugientes currus et exercitum usque ad Haroseth gentium, et omnis hostium multitudo usque ad internecionem caderet.
Judges 4 17 Sisara autem fugiens pervenit ad tentorium Iahel uxoris Haber Cinaei; erat enim pax inter Iabin regem Asor et domum Haber Cinaei. 
Judges 4 18 Egressa igitur Iahel in occursum Sisarae dixit ad eum: “ Intra ad me, domine mi; intra, ne timeas ”. Qui ingressus tabernaculum eius et opertus ab ea panno, 
Judges 4 19 dixit ad eam: “ Da mihi, obsecro, paululum aquae, quia sitio ”. Quae aperuit utrem lactis et dedit ei bibere et operuit illum. 
Judges 4 20 Dixitque Sisara ad eam: “ Sta ante ostium tabernaculi et, cum venerit aliquis interrogans te et dicens: “Numquid hic est aliquis?”, respondebis: “Nullus est” ”. 
Judges 4 21 Tulit porro Iahel uxor Haber clavum tabernaculi assumens pariter malleum; et ingressa abscondite et cum silentio, posuit supra tempus capitis eius clavum, percussumque malleo defixit in cerebrum usque ad terram; qui soporem morti socians defecit et mortuus est. 
Judges 4 22 Et ecce Barac sequens Sisaram veniebat; egressaque Iahel in occursum eius dixit ei: “ Veni, et ostendam tibi virum, quem quaeris ”. Qui cum intrasset ad eam, vidit Sisaram iacentem mortuum et clavum infixum in tempore eius.
Judges 4 23 Humiliavit ergo Deus in die illo Iabin regem Chanaan coram filiis Israel, 
Judges 4 24 qui crescebant cotidie et forti manu opprimebant Iabin regem Chanaan, donec delerent eum.
Judges 5 1 Cecineruntque Debora et Barac filius Abinoem in die illo dicen tes:
Judges 5 2 “ Quia comae excussae sunt in Israel, cum sponte se obtulit populus, benedicite Domino!
Judges 5 3 Audite, reges, percipite auribus, principes; ego sum, ego sum, quae Domino canam, psallam Domino, Deo Israel!
Judges 5 4 Domine, cum exires de Seir, incederes de regione Edom, terra mota est, caelique stillaverunt, ac nubes stillaverunt aquis;
Judges 5 5 montes fluxerunt a facie Domini Sinai, a facie Domini, Dei Israel.
Judges 5 6 In diebus Samgar filii Anath, in diebus Iahel quieverunt semitae; et, qui ingrediebantur per eas, ambulaverunt per calles devios.
Judges 5 7 Cessaverunt fortes in Israel et quieverunt, donec surgeres, Debora, surgeres mater in Israel.
Judges 5 8 Elegerunt deos novos; tunc erat pugna in portis. Clipeus et hasta non apparuerunt in quadraginta milibus Israel.
Judges 5 9 Cor meum diligit principes Israel. Qui sponte obtulistis vos in populo, benedicite Domino!
Judges 5 10 Qui ascenditis super nitentes asinas et sedetis super tapetia et ambulatis in via, loquimini.
Judges 5 11 Ad vocem eorum, qui distribuunt aquas ad canales, ibi narrant iustitias Domini, iustitias fortitudinis eius in Israel: tunc descendit populus Domini ad portas.
Judges 5 12 Surge, surge, Debora; surge, surge et loquere canticum! Surge, Barac, et apprehende captivos tuos, fili Abinoem!
Judges 5 13 Tunc descenderunt reliquiae ad inclitos, populus Domini descendit pro eo in fortibus.
Judges 5 14 Ex Ephraim venerunt principes in vallem post te, Beniamin, in populis tuis. De Machir principes descenderunt, et de Zabulon, qui tenent sceptrum, praefecti.
Judges 5 15 Duces Issachar fuere cum Debora; sic Barac in vallem missus cum peditibus suis. In pagis Ruben magna consilia cordis.
Judges 5 16 Quare sedebas inter caulas, ut audires sibilos tibiae apud greges? Pagis Ruben magnae investigationes cordis.
Judges 5 17 Galaad trans Iordanem quiescebat; et Dan cur peregrinus vacabat navibus? Aser habitabat in litore maris et in portibus morabatur.
Judges 5 18 Zabulon vero obtulit animam suam morti, et Nephthali super excelsa regionis. 
Judges 5 19 Venerunt reges et pugnaverunt, pugnaverunt reges Chanaan in Thanach iuxta aquas Mageddo, praedam argenti non tulere!
Judges 5 20 De caelo dimicaverunt stellae, cursu suo adversus Sisaram pugnaverunt.
Judges 5 21 Torrens Cison traxit cadavera eorum, torrens proeliorum, torrens Cison; incede, anima mea, fortiter.
Judges 5 22 Tunc calcaverunt ungulae equorum in cursu praecipiti fortium suorum. 
Judges 5 23 Maledicite, Meroz, dixit angelus Domini, maledicite habitatoribus eius, quia non venerunt ad auxilium Domini, in adiutorium Domini in fortibus.
Judges 5 24 Benedicta prae mulieribus Iahel uxor Haber Cinaei, prae mulieribus tabernaculi benedicatur!
Judges 5 25 Aquam petenti lac dedit et in phiala principum obtulit butyrum.
Judges 5 26 Sinistram manum misit ad clavum et dextram ad fabrorum malleum: percussitque Sisaram quaerens in capite vulneri locum et tempus valide perforans.
Judges 5 27 Inter pedes eius ruit, cecidit, iacebat; inter pedes eius ruit, cecidit; ubi ruit, ibi iacebat exanimis.
Judges 5 28 Per fenestram prospiciens eiulabat mater Sisarae per cancellos: “Cur moratur regredi currus eius? Quare tardant rotae quadrigarum illius?”.
Judges 5 29 Una sapientior ceteris uxoribus respondit ei, et ipsa sibi repetit verba illius:
Judges 5 30 “Certo nunc dividunt inventa spolia, unam, duas feminas singulis viris; duas vestes diversorum colorum Sisarae in praedam; unam, duas texturas discolores collo meo in praedam”.
Judges 5 31 Sic pereant omnes inimici tui, Domine! Qui autem diligunt eum, rutilent, sicut sol in ortu suo splendet ”.
Judges 5 32 Quievitque terra per quadraginta annos.
Judges 6 1 Fecerunt autem filii Israel malum in conspectu Domini, qui tradidit eos in manu Madian septem annis. 
Judges 6 2 Et oppressi sunt valde ab eis. Feceruntque sibi antra et speluncas in montibus et tutissima loca. 
Judges 6 3 Cumque sevisset Israel, ascendebat Madian et Amalec ceterique orientalium nationum 
Judges 6 4 et apud eos figentes tentoria, sicut erant in herbis, cuncta vastabant usque ad introitum Gazae nihilque omnino ad vitam pertinens relinquebant in Israel, non oves, non boves, non asinos. 
Judges 6 5 Ipsi enim et universi greges eorum veniebant cum tabernaculis suis et, instar locustarum, universa complebant, innumera multitudo hominum et camelorum, quidquid tetigerant devastantes. 
Judges 6 6 Humiliatusque est Israel valde in conspectu Madian.
Judges 6 7 Et clamavit ad Dominum postulans auxilium contra Madianitas. 
Judges 6 8 Qui misit ad eos virum prophetam, et locutus est: “ Haec dicit Dominus, Deus Israel: Ego vos feci conscendere de Aegypto et eduxi vos de domo servitutis 
Judges 6 9 et liberavi de manu Aegyptiorum et omnium inimicorum, qui affligebant vos, eiecique eos ad introitum vestrum et tradidi vobis terram eorum. 
Judges 6 10 Et dixi: Ego Dominus Deus vester, ne timeatis deos Amorraeorum, in quorum terra habitatis. Et noluistis audire vocem meam ”.
Judges 6 11 Venit autem angelus Domini et sedit sub quercu, quae erat in Ephra et pertinebat ad Ioas de familia Abiezer. Cumque Gedeon filius eius excuteret atque purgaret frumenta in torculari, ut absconderet a Madian, 
Judges 6 12 apparuit ei angelus Domini et ait: “ Dominus tecum, vir fortis! ”. 
Judges 6 13 Dixitque ei Gedeon: “ Obsecro, domine mi, si Dominus nobiscum est, cur apprehenderunt nos haec omnia? Ubi sunt omnia mirabilia eius, quae narraverunt patres nostri atque dixerunt: “De Aegypto eduxit nos Dominus”? Nunc autem dereliquit nos Dominus et tradidit in manu Madian ”. 
Judges 6 14 Respexitque ad eum Dominus et ait: “ Vade in hac fortitudine tua et liberabis Israel de manu Madian; scito quod miserim te ”. 
Judges 6 15 Qui respondens ait: “ Obsecro, Domine, in quo liberabo Israel? Ecce familia mea infima est in Manasse, et ego minimus in domo patris mei ”. 
Judges 6 16 Dixitque ei Dominus: “ Ego ero tecum, et percuties Madian quasi unum virum ”. 
Judges 6 17 Et ille: “ Si inveni, inquit, gratiam coram te, da mihi signum quod tu sis, qui loquaris ad me; 
Judges 6 18 ne recedas hinc, donec revertar ad te portans oblationem et offerens tibi ”. Qui respondit: “ Ego praestolabor adventum tuum ”.
Judges 6 19 Ingressus est itaque Gedeon et coxit haedum et de farinae ephi azymos panes; carnesque ponens in canistro et ius carnium mittens in ollam tulit omnia sub quercum et obtulit ei. 
Judges 6 20 Cui dixit angelus Dei: “ Tolle carnes et panes azymos et pone super petram illam et ius desuper funde ”. Cumque fecisset ita, 
Judges 6 21 extendit angelus Domini summitatem virgae, quam tenebat in manu, et tetigit carnes et azymos panes, ascenditque ignis de petra et carnes azymosque panes consumpsit. Angelus autem Domini evanuit ex oculis eius. 
Judges 6 22 Vidensque Gedeon quod esset angelus Domini ait: “Heu mihi, Domine Deus, quia vidi angelum Domini facie ad faciem! ”. 
Judges 6 23 Dixitque ei Dominus: “ Pax tecum, ne timeas, non morieris! ”. 
Judges 6 24 Aedificavit ergo ibi Gedeon altare Domino vocavitque illud: “ Dominus pax ”; usque in praesentem diem adhuc est in Ephra filiorum Abiezer.
Judges 6 25 Nocte illa dixit Dominus ad eum: “ Tolle taurum patris tui, alterum taurum scilicet annorum septem, destruesque aram Baal, quae est patris tui, et palum, qui iuxta aram est, succide; 
Judges 6 26 et aedificabis altare Domino Deo tuo in summitate petrae huius secundum ordinem; tollesque taurum secundum et offeres holocaustum super struem lignorum pali, quem succideris ”. 
Judges 6 27 Assumptis igitur Gedeon decem viris de servis suis, fecit, sicut praeceperat Dominus; timens autem domum patris sui et homines illius civitatis per diem facere noluit, sed omnia nocte complevit.
Judges 6 28 Cumque surrexissent viri oppidi eius mane, viderunt destructam aram Baal palumque succisum et taurum alterum impositum super altare, quod tunc aedificatum erat. 
Judges 6 29 Dixeruntque ad invicem: “ Quis hoc fecit? ”. Cumque perquirerent auctorem facti, dictum est: “ Gedeon filius Ioas fecit haec omnia ”. 
Judges 6 30 Et dixerunt ad Ioas: “ Produc filium tuum, ut moriatur, quia destruxit aram Baal et succidit palum ”. 
Judges 6 31 Respondit Ioas omnibus, qui circumdabant eum: “ Numquid certare vultis pro Baal et salvare eum? Qui certabit pro Baal, morietur usque mane. Si Deus est, certet pro seipso contra eum, qui destruxit aram eius ”. 
Judges 6 32 Ex illo die vocatus est Gedeon Ierobbaal, eo quod dicebatur: “ Certet contra eum Baal, quia destruxit altare eius ”.
Judges 6 33 Igitur omnis Madian et Amalec et orientales populi congregati sunt simul et transeuntes Iordanem castrametati sunt in valle Iezrahel. 
Judges 6 34 Spiritus autem Domini induit Gedeon, qui clangens bucina convocavit domum Abiezer, ut sequeretur. 
Judges 6 35 Misitque nuntios in universum Manassen, qui et ipse secutus est eum; et alios nuntios in Aser et Zabulon et Nephthali, qui occurrerunt ei.
Judges 6 36 Dixitque Gedeon ad Deum: “ Si salvum facis per manum meam Israel, sicut locutus es, 
Judges 6 37 ponam vellus lanae in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israel ”. 
Judges 6 38 Factumque est ita. Et de nocte consurgens, expresso vellere concham rore complevit. 
Judges 6 39 Dixitque rursus ad Deum: “ Ne irascatur furor tuus contra me, si adhuc semel tentavero signum quaerens in vellere. Oro, ut solum vellus siccum sit, et omnis terra rore madens ”. 
Judges 6 40 Fecitque Deus nocte illa, ut postulaverat; et fuit siccitas in solo vellere, et ros in omni terra.
Judges 7 1 Igitur Ierobbaal, qui et Gedeon, de nocte consurgens et omnis populus cum eo castrame tati sunt ad fontem, qui vocatur Harad. Erant autem castra Madian in valle ad septentrionalem plagam collis Moreh.
Judges 7 2 Dixitque Dominus ad Gedeon: “ Maior tecum est populus, quam ut tradatur Madian in manus eius, ne glorietur contra me Israel et dicat: “Meis viribus liberatus sum”. 
Judges 7 3 Loquere ad populum et, cunctis audientibus, praedica: “Qui formidolosus et timidus est, revertatur et recedat de monte Gelboe” ”. Et reversa sunt ex populo viginti duo milia virorum; et tantum decem milia remanserunt.
Judges 7 4 Dixitque Dominus ad Gedeon: “ Adhuc populus multus est; duc eos ad aquas, et ibi probabo illos, et, de quo dixero tibi ut tecum vadat, ipse pergat; quem ire prohibuero, revertatur ”. 
Judges 7 5 Cumque deduxisset populum ad aquas, dixit Dominus ad Gedeon: “ Qui lingua lambuerint aquas, sicut solent canes lambere, separabis eos seorsum; qui autem curvatis genibus biberint, in altera parte erunt ”. 
Judges 7 6 Fuit itaque numerus eorum, qui manu ad os proiciente aquas lambuerant, trecenti viri; omnis autem reliqua multitudo flexo poplite biberat. 
Judges 7 7 Et ait Dominus ad Gedeon: “ In trecentis viris, qui lambuerunt aquas, liberabo vos et tradam Madian in manu tua; omnis autem reliqua multitudo revertatur in locum suum ”. 
Judges 7 8 Sumptis itaque pro numero cibariis et tubis, omnem reliquam multitudinem abire praecepit ad tabernacula sua et ipse trecentos viros tenuit. Castra autem Madian erant subter eum in valle.
Judges 7 9 Eadem nocte dixit Dominus ad eum: “ Surge et descende in castra, quia tradidi ea in manu tua. 
Judges 7 10 Sin autem ire formidas, descendat tecum Phara puer tuus. 
Judges 7 11 Et, cum audieris quid loquantur, tunc confortabuntur manus tuae, et securior ad hostium castra descendes ”. Descendit ergo ipse et Phara puer eius in partem castrorum, ubi erant armatorum vigiliae. 
Judges 7 12 Madian autem et Amalec et omnes orientales populi fusi iacebant in valle ut locustarum multitudo; cameli quoque innumerabiles erant sicut arena, quae iacet in litoribus maris.
Judges 7 13 Cumque venisset Gedeon, narrabat aliquis somnium proximo suo et dicebat: “ Ecce vidi somnium, et videbatur mihi quasi subcinericius panis ex hordeo volvi et in Madian castra descendere; cumque pervenisset ad tabernaculum, percussit illud atque subvertit et terrae funditus coaequavit ”. 
Judges 7 14 Respondit is, cui loquebatur: “Non est hoc aliud nisi gladius Gedeonis filii Ioas viri Israelitae; tradidit Deus in manu eius Madian et omnia castra eius ”.
Judges 7 15 Cumque audisset Gedeon somnium et interpretationem eius, adoravit et reversus ad castra Israel ait: “ Surgite, tradidit enim Dominus in manus vestras castra Madian ”. 
Judges 7 16 Divisitque trecentos viros in tres partes et dedit tubas in manibus eorum lagoenasque vacuas ac lampades in medio lagoenarum 
Judges 7 17 et dixit ad eos: “ Quod me facere videritis, hoc facite; ingrediar extremam partem castrorum, et, quod fecero, sectamini. 
Judges 7 18 Quando personaverit tuba in manu mea et omnium eorum, qui mecum sunt, vos quoque per castrorum circuitum clangite et conclamate: “Domino et Gedeoni!” ”.
Judges 7 19 Ingressusque est Gedeon et trecenti viri, qui erant cum eo, extremam partem castrorum, incipientibus vigiliis noctis mediae, cum eo ipso tempore custodes mutati essent, et coeperunt bucinis clangere et conterere lagoenas. 
Judges 7 20 Cumque in tribus personarent turmis et hydrias confregissent, tenuerunt sinistris manibus lampades et dextris sonantes tubas clamaveruntque: “ Gladius Domino et Gedeoni! ”, 
Judges 7 21 stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt. 
Judges 7 22 Et insistebant trecenti viri bucinis personantes. Immisitque Dominus gladium in omnibus castris, et mutua se caede truncabant fugientes usque Bethsetta, Sareda et crepidinem Abelmehula in Tebbath.
Judges 7 23 Convocati autem viri Israel de Nephthali et Aser et omni Manasse persequebantur Madian. 
Judges 7 24 Misitque Gedeon nuntios in omnem montem Ephraim dicens: “ Descendite in occursum Madian et occupate aquas usque Bethbera atque Iordanem ”. Omnis Ephraim praeoccupavit aquas usque Bethbera atque Iordanem. 
Judges 7 25 Apprehensosque duos principes Madian Oreb et Zeb interfecit Oreb in Petra Oreb, Zeb vero in Torculari Zeb; et persecuti sunt Madian capita Oreb et Zeb portantes ad Gedeon trans fluenta Iordanis.
Judges 8 1 Dixeruntque ad eum viri Ephraim: “ Quid est hoc quod nobis facere voluisti, ut non nos vocares, cum ad pugnam pergeres contra Madian? ”, iurgantes fortiter et prope vim inferentes. 
Judges 8 2 Quibus ille respondit: “ Quid enim tale facere potui, quale vos fecistis? Nonne melior est racemus Ephraim vindemiis Abiezer? 
Judges 8 3 In manus vestras Deus tradidit principes Madian Oreb et Zeb. Quid tale facere potui, quale vos fecistis? ”. Quod cum locutus esset, requievit spiritus eorum, quo tumebant contra eum.
Judges 8 4 Cumque venisset Gedeon ad Iordanem, transivit eum cum trecentis viris, qui secum erant et prae lassitudine fugientes persequi vix poterant. 
Judges 8 5 Dixitque ad viros Succoth: “Date, obsecro, panes populo, qui mecum est, quia valde defecerunt, et ego persequor Zebee et Salmana reges Madian ”. 
Judges 8 6 Responderunt principes Succoth: “ Forsitan palmae manuum Zebee et Salmana in manu tua sunt, ut demus exercitui tuo panes? ”. 
Judges 8 7 Quibus ille ait: “ Cum ergo tradiderit Dominus Zebee et Salmana in manus meas, triturabo carnes vestras cum spinis deserti et tribulis ”. 
Judges 8 8 Et inde conscendens venit in Phanuel locutusque est ad viros eius loci similia. Cui et illi responderunt, sicut responderant viri Succoth. 
Judges 8 9 Dixit itaque et eis: “Cum reversus fuero in pace, destruam turrim hanc”.
Judges 8 10 Zebee autem et Salmana requiescebant in Carcar cum omni exercitu suo, quasi quindecim milia viri, qui remanserant ex omnibus turmis orientalium populorum, caesis centum viginti milibus bellatorum educentium gladium. 
Judges 8 11 Ascendensque Gedeon per viam eorum, qui in tabernaculis morabantur ad orientalem partem Nobe et Iegbaa, percussit castra hostium, qui securi erant et nihil adversi suspicabantur. 
Judges 8 12 Fugeruntque Zebee et Salmana. Persequens Gedeon comprehendit duos reges Madian Zebee et Salmana, turbato omni exercitu eorum.
Judges 8 13 Revertensque Gedeon filius Ioas de bello per ascensum Hares, 
Judges 8 14 apprehendit puerum de viris Succoth interrogavitque eum nomina principum et seniorum Succoth, qui scripsit ei septuaginta septem viros. 
Judges 8 15 Venitque ad viros Succoth et dixit eis: “En Zebee et Salmana, super quibus exprobrastis mihi dicentes: “Forsitan manus Zebee et Salmana in manibus tuis sunt, ut demus viris tuis, qui lassi sunt, panes?” ”. 
Judges 8 16 Tulit ergo seniores civitatis et spinas deserti ac tribulos; et trituravit cum eis viros Succoth. 
Judges 8 17 Turrim quoque Phanuel subvertit, occisis habitatoribus civitatis.
Judges 8 18 Dixitque ad Zebee et Salmana: “ Quales fuerunt viri, quos occidistis in Thabor? ”. Qui responderunt: “ Similes tui, et unusquisque ex eis quasi filius regis ”. 
Judges 8 19 Quibus ille ait: “ Fratres mei fuerunt, filii matris meae. Vivit Dominus, si servassetis eos, non vos occiderem! ”. 
Judges 8 20 Dixitque Iether primogenito suo: “ Surge et interfice eos! ”. Qui non eduxit gladium; timebat enim, quia adhuc puer erat. 
Judges 8 21 Dixeruntque Zebee et Salmana: “ Tu surge et irrue in nos, quia iuxta aetatem robur est hominis ”. Surrexit Gedeon et interfecit Zebee et Salmana et tulit lunulas, quibus colla camelorum eorum decorata erant.
Judges 8 22 Dixeruntque viri Israel ad Gedeon: “ Dominare nostri, tu et filius tuus et filius filii tui, quia liberasti nos de manu Madian ”. 
Judges 8 23 Quibus ille ait: “ Non dominabor vestri, nec dominabitur in vos filius meus, sed dominabitur Dominus ”. 
Judges 8 24 Dixitque ad eos: “ Unam petitionem postulo a vobis: date mihi unusquisque anulum ex praeda sua ”. Anulos enim aureos Ismaelitae habere consuerant. 
Judges 8 25 Qui responderunt: “ Libentissime dabimus ”. Expandentesque super terram pallium proiecerunt in eo unusquisque anulum de praeda sua. 
Judges 8 26 Et fuit pondus postulatorum anulorum mille septingenti auri sicli absque lunulis et inauribus et vestibus purpureis, quibus Madian reges uti soliti erant, et praeter torques camelorum. 
Judges 8 27 Fecitque ex eo Gedeon ephod et posuit illud in civitate sua Ephra. Fornicatusque est omnis Israel in eo, et factum est Gedeoni et omni domui eius in ruinam.
Judges 8 28 Humiliatus est autem Madian coram filiis Israel, nec potuerunt ultra elevare cervices, sed quievit terra per quadraginta annos, quibus Gedeon vivebat.
Judges 8 29 Abiit itaque Ierobbaal filius Ioas et habitavit in domo sua; 
Judges 8 30 habuitque Gedeon septuaginta filios, qui egressi sunt de femore eius, eo quod multas haberet uxores. 
Judges 8 31 Concubina quoque illius, quam habebat in Sichem, genuit ei filium, cui ipse nomen imposuit Abimelech.
Judges 8 32 Mortuusque est Gedeon filius Ioas in senectute bona et sepultus est in sepulcro Ioas patris sui in Ephra filiorum Abiezer.
Judges 8 33 Postquam autem mortuus est Gedeon, aversi sunt filii Israel et fornicati cum Baalim posuerunt sibi Baalberith in deum. 
Judges 8 34 Nec recordati sunt Domini Dei sui, qui eruit eos de manu omnium inimicorum suorum per circuitum, 
Judges 8 35 nec fecerunt misericordiam cum domo Ierobbaal Gedeon iuxta omnia bona, quae fecerat Israeli.
Judges 9 1 Abiit autem Abimelech filius Ierobbaal in Sichem ad fratres matris suae et locutus est ad eos et ad omnem cognationem familiae matris suae dicens: 
Judges 9 2 “ Loquimini ad omnes viros Sichem: “Quid vobis est melius, ut dominentur vestri septuaginta viri, omnes filii Ierobbaal, an ut dominetur vobis unus vir? Simulque considerate quod os vestrum et caro vestra sum” ”. 
Judges 9 3 Locutique sunt fratres matris eius de eo ad omnes viros Sichem universos sermones istos et inclinaverunt cor eorum post Abimelech dicentes: “ Frater noster est ”. 
Judges 9 4 Dederuntque illi septuaginta pondo argenti de fano Baalberith; qui conduxit sibi ex eo viros inopes et vagos, secutique sunt eum. 
Judges 9 5 Et venit in domum patris sui Ephra et occidit fratres suos filios Ierobbaal septuaginta viros super lapidem unum. Remansitque Ioatham filius Ierobbaal minimus, quia absconditus erat. 
Judges 9 6 Congregati sunt autem omnes viri Sichem et universae domus Mello abieruntque et constituerunt regem Abimelech iuxta quercum, quae stabat in Sichem.
Judges 9 7 Quod cum nuntiatum esset Ioatham, ivit et stetit in vertice montis Garizim elevataque voce clamavit et dixit: “ Audite me, viri Sichem, ut audiat vos Deus. 
Judges 9 8 Ierunt ligna, ut ungerent super se regem, dixeruntque olivae: “Impera nobis”. 
Judges 9 9 Quae respondit: “Numquid possum deserere pinguedinem meam, qua et dii honorantur et homines, et venire, ut super ligna movear?”. 
Judges 9 10 Dixeruntque ligna ad arborem ficum: “Veni et super nos regnum accipe”.
Judges 9 11 Quae respondit eis: “Numquid possum deserere dulcedinem meam fructusque suavissimos et ire, ut super cetera ligna movear?”. 
Judges 9 12 Locuta quoque sunt ligna ad vitem: “Veni et impera nobis”. 
Judges 9 13 Quae respondit: “Numquid possum deserere vinum meum, quod laetificat deos et homines, et super ligna cetera commoveri?”. 
Judges 9 14 Dixeruntque omnia ligna ad rhamnum: “Veni et impera super nos”. 
Judges 9 15 Quae respondit eis: “Si vere me regem vobis constituitis, venite et sub mea umbra requiescite; sin autem non vultis, egrediatur ignis de rhamno et devoret cedros Libani!”. 
Judges 9 16 Nunc igitur, si recte et absque peccato constituistis super vos regem Abimelech et bene egistis cum Ierobbaal et cum domo eius et reddidistis vicem beneficiis eius, 
Judges 9 17 qui pugnavit pro vobis et animam suam dedit periculis, ut erueret vos de manu Madian, 
Judges 9 18 qui nunc surrexistis contra domum patris mei et interfecistis filios eius septuaginta viros super unum lapidem et constituistis regem Abimelech filium ancillae eius super habitatores Sichem, eo quod frater vester sit; 
Judges 9 19 si ergo recte et absque vitio egistis cum Ierobbaal et domo eius hodie, laetamini in Abimelech, et ille laetetur in vobis. 
Judges 9 20 Sin autem perverse, egrediatur ignis ex Abimelech et consumat habitatores Sichem et domum Mello, egrediaturque ignis de viris Sichem et de domo Mello et devoret Abimelech! ”. 
Judges 9 21 Quae cum Ioatham dixisset, fugit et abiit in Bera habitavitque ibi metu Abimelech fratris sui.
Judges 9 22 Regnavit itaque Abimelech super Israel tribus annis. 
Judges 9 23 Misitque Deus spiritum pessimum inter Abimelech et habitatores Sichem, qui rebellaverunt contra eum, 
Judges 9 24 ut scelus interfectionis septuaginta filiorum Ierobbaal et effusio sanguinis eorum veniret super Abimelech fratrem suum et in viros Sichimorum, qui eum adiuverant. 
Judges 9 25 Posueruntque insidias adversus eum in montium summitate et exercebant latrocinia agentes praedas de omnibus praetereuntibus. Nuntiatumque est Abimelech.
Judges 9 26 Venit autem Gaal filius Ebed cum fratribus suis et transivit in Sichimam, et confisi sunt habitatores Sichem in eo. 
Judges 9 27 Egressi in agros vindemiaverunt vineas uvasque calcaverunt et, factis cantantium choris, ingressi sunt fanum dei sui et inter epulas et pocula maledicebant Abimelech, 
Judges 9 28 clamante Gaal filio Ebed: “ Quis est Abimelech, et quae est Sichem, ut serviamus ei? Numquid non est filius Ierobbaal et Zebul praefectus eius? Servite viris Hemmor patris Sichem! Cur serviemus ei? 
Judges 9 29 Utinam daret aliquis populum istum sub manu mea, ut auferrem de medio Abimelech et dicerem ei: Congrega exercitus multitudinem et veni ”.
Judges 9 30 Zebul princeps civitatis, auditis sermonibus Gaal filii Ebed, iratus est valde 
Judges 9 31 et misit clam ad Abimelech nuntios dicens: “ Ecce Gaal filius Ebed venit in Sichimam cum fratribus suis et excitant adversum te civitatem. 
Judges 9 32 Surge itaque nocte cum populo, qui tecum est, et latita in agro. 
Judges 9 33 Et primo mane, oriente sole, irrue super civitatem; illo autem egrediente adversum te cum populo suo, fac ei, quod potueris ”.
Judges 9 34 Surrexit itaque Abimelech cum omni exercitu suo nocte et tetendit insidias iuxta Sichimam in quattuor locis. 
Judges 9 35 Egressusque est Gaal filius Ebed et stetit in introitu portae civitatis; surrexit autem Abimelech et omnis exercitus cum eo de insidiarum loco. 
Judges 9 36 Cumque vidisset populum Gaal, dixit ad Zebul: “ Ecce de montibus multitudo descendit ”. Cui ille respondit: “ Umbras montium vides quasi homines ”. 
Judges 9 37 Rursumque Gaal ait: “ Ecce populus de Umbilico terrae descendit, et unus cuneus venit per viam Quercus Augurum ”. 
Judges 9 38 Cui dixit Zebul: “ Ubi est nunc os tuum, quo loquebaris: “Quis est Abimelech, ut serviamus ei?”. Nonne iste est populus, quem despiciebas? Egredere et pugna contra eum ”. 
Judges 9 39 Abiit ergo Gaal, spectante Sichimorum populo, et pugnavit contra Abimelech. 
Judges 9 40 Qui persecutus est eum fugientem, cecideruntque ex parte eius plurimi usque ad portam civitatis. 
Judges 9 41 Et Abimelech sedit in Aruma; Zebul autem Gaal et fratres eius expulit de urbe nec in ea passus est commorari.
Judges 9 42 Sequenti ergo die egressus est populus in campum. Quod cum nuntiatum esset Abimelech, 
Judges 9 43 tulit exercitum suum et divisit in tres turmas tendens insidias in agris. Vidensque quod egrederetur populus de civitate, surrexit et percussit eos. 
Judges 9 44 Irruensque cum cuneo suo obsedit ingressum portae civitatis; duae autem turmae palantes per campum adversarios percusserunt. 
Judges 9 45 Porro Abimelech omni illo die oppugnabat urbem, quam cepit, interfectis habitatoribus eius ipsaque destructa, ita ut sal in ea dispergeret.
Judges 9 46 Quod cum audissent, qui habitabant in turre Sichimorum, ingressi sunt cryptam fani Elberith (id est dei Foederis). 
Judges 9 47 Abimelech quoque audiens omnes viros turris Sichimorum pariter conglobatos, 
Judges 9 48 ascendit in montem Selmon cum omni populo suo et, arrepta securi, praecidit arboris ramum impositumque ferens umero dixit ad socios: “ Quod me viditis facere, cito facite ”. 
Judges 9 49 Igitur certatim ramos de arboribus praecidentes sequebantur ducem, quos circumdantes cryptae succenderunt; atque ita factum est, ut fumo et igne omnes homines necarentur, circiter mille viri pariter ac mulieres, habitatores turris Sichem.
Judges 9 50 Abimelech autem inde proficiscens venit ad oppidum Thebes, quod obsidebat et cepit. 
Judges 9 51 Erat autem turris fortis in media civitate, ad quam confugerant viri simul ac mulieres et omnes cives civitatis, clausa firmissime ianua, et super turris tectum stantes per propugnacula. 
Judges 9 52 Accedensque Abimelech iuxta turrim pugnabat fortiter et appropinquans ostio ignem supponere nitebatur.
Judges 9 53 Et ecce una mulier superiorem molam desuper iaciens illisit capiti Abimelech et confregit cerebrum eius. 
Judges 9 54 Qui vocavit cito armigerum suum et ait ad eum: “ Evagina gladium tuum et percute me, ne forte dicatur quod a femina interfectus sim ”. Qui transfodit eum. 
Judges 9 55 Illoque mortuo, omnes viri Israel hoc videntes reversi sunt in sedes suas. 
Judges 9 56 Et reddidit Deus malum, quod fecerat Abimelech contra patrem suum, interfectis septuaginta fratribus suis. 
Judges 9 57 Sichimitis quoque, quod operati erant, retributum est, et venit super eos maledictio Ioatham filii Ierobbaal.
Judges 10 1 Post Abimelech surrexit dux ad salvandum Israel Thola fi lius Phua filii Dodo, vir de Issachar, qui habitavit in Samir montis Ephraim. 
Judges 10 2 Et iudicavit Israel viginti et tribus annis mortuusque ac sepultus est in Samir.
Judges 10 3 Huic successit Iair Galaadites, qui iudicavit Israel per viginti et duos annos 
Judges 10 4 habens triginta filios sedentes super triginta pullos asinarum, et ipsis erant triginta civitates, quae appellatae sunt Havoth Iair (id est villae Iair) usque in praesentem diem, in terra Galaad. 
Judges 10 5 Mortuusque est Iair ac sepultus in Camon.
Judges 10 6 Filii autem Israel peccatis veteribus iungentes nova fecerunt malum in conspectu Domini et servierunt Baalim et Astharoth et diis Syriae ac Sidonis et Moab et filiorum Ammon et Philisthim; dimiseruntque Dominum et non colebant eum. 
Judges 10 7 Contra quos iratus tradidit eos in manu Philisthim et filiorum Ammon. 
Judges 10 8 Afflictique sunt et vehementer oppressi per annos decem et octo omnes filii Israel, qui habitabant trans Iordanem in terra Amorraei in Galaad; 
Judges 10 9 in tantum ut filii Ammon Iordanem transirent ad pugnandum etiam contra Iudam et Beniamin et domum Ephraim; afflictusque est Israel nimis.
Judges 10 10 Et clamantes filii Israel ad Dominum dixerunt: “ Peccavimus tibi, quia dereliquimus Deum nostrum et servivimus Baalim ”.
Judges 10 11 Quibus locutus est Dominus: “ Numquid non Aegyptii et Amorraei filiique Ammon et Philisthim, 
Judges 10 12 Sidonii quoque et Amalec et Madian oppresserunt vos, et clamastis ad me, et erui vos de manu eorum? 
Judges 10 13 Et tamen reliquistis me et coluistis deos alienos; idcirco non addam ut ultra vos liberem. 
Judges 10 14 Ite et invocate deos, quos elegistis: ipsi vos liberent in tempore angustiae! ”. 
Judges 10 15 Dixeruntque filii Israel ad Dominum: “Peccavimus; redde tu nobis, quidquid tibi placet, tantum nunc libera nos ”. 
Judges 10 16 Quae dicentes omnia de finibus suis alienorum deorum idola proiecerunt et servierunt Domino, qui doluit super miseriis Israel.
Judges 10 17 Itaque filii Ammon convocati in Galaad fixere tentoria; contra quos congregati filii Israel in Maspha castrametati sunt. 
Judges 10 18 Dixeruntque populus, principes Galaad, singuli ad proximos suos: “ Qui primus contra filios Ammon coeperit dimicare, erit dux omnium habitatorum Galaad ”.
Judges 11 1 Fuit Iephte Galaadites vir fortissimus, filius meretricis mulieris, quem genuit Galaad. 
Judges 11 2 Habuit autem Galaad uxorem, de qua suscepit filios, qui, postquam creverant, eiecerunt Iephte dicentes: “ Heres in domo patris nostri esse non poteris, quia de altera matre generatus es ”. 
Judges 11 3 Quos ille fugiens atque devitans habitavit in terra Tob; congregatique sunt ad eum viri inopes et exierunt cum eo.
Judges 11 4 In illis diebus pugnabant filii Ammon contra Israel. 
Judges 11 5 Quibus acriter instantibus, perrexerunt maiores natu de Galaad, ut tollerent in auxilium sui Iephte de terra Tob. 
Judges 11 6 Dixeruntque ad eum: “ Veni et esto princeps noster, et pugnemus contra filios Ammon ”. 
Judges 11 7 Quibus ille respondit: “ Nonne vos estis, qui odistis me et eiecistis de domo patris mei? Et nunc venistis ad me necessitate compulsi ”. 
Judges 11 8 Dixeruntque principes Galaad ad Iephte: “ Ob hanc igitur causam nunc ad te venimus, ut proficiscaris nobiscum et pugnes contra filios Ammon sisque dux omnium, qui habitant in Galaad ”. 
Judges 11 9 Iephte quoque dixit eis: “ Si revocatis me, ut pugnem pro vobis contra filios Ammon, tradideritque eos Dominus in manus meas, ego ero princeps vester ”. 
Judges 11 10 Qui responderunt ei: “ Dominus, qui haec audit, ipse mediator ac testis est quod secundum verbum tuum faciemus ”.
Judges 11 11 Abiit itaque Iephte cum principibus Galaad, fecitque eum omnis populus principem sui. Locutusque est Iephte omnes sermones suos coram Domino in Maspha.
Judges 11 12 Et misit Iephte nuntios ad regem filiorum Ammon, qui ex persona sua dicerent: “ Quid mihi et tibi est, quia venisti contra me, ut invaderes terram meam? ”. 
Judges 11 13 Quibus ille respondit: “ Quia tulit Israel terram meam, quando ascendit de Aegypto, a finibus Arnon usque Iaboc atque Iordanem; nunc igitur cum pace redde mihi eam ”. 
Judges 11 14 Rursumque Iephte nuntios misit et imperavit eis, ut dicerent regi Ammon: 
Judges 11 15 “ Haec dicit Iephte: Non tulit Israel terram Moab nec terram filiorum Ammon. 
Judges 11 16 Sed, quando de Aegypto conscenderunt, ambulavit Israel per solitudinem usque ad mare Rubrum et venit in Cades; 
Judges 11 17 misitque nuntios ad regem Edom dicens: “Dimitte, ut transeam per terram tuam”. Qui noluit acquiescere precibus eius. Misit quoque et ad regem Moab, qui et ipse transitum praebere contempsit. Mansit itaque Israel in Cades 
Judges 11 18 et pertransiens desertum circuivit ex latere terram Edom et terram Moab venitque contra orientalem plagam terrae Moab et castrametatus est trans Arnon nec voluit intrare terminos Moab; Arnon quippe confinium est terrae Moab. 
Judges 11 19 Misit itaque Israel nuntios ad Sehon regem Amorraeorum, regem Hesebon, et dixit ei: “Dimitte, ut transeam per terram tuam usque ad locum meum”. 
Judges 11 20 Qui et ipse Israel verbis diffidens non dimisit eum transire per terminos suos, sed, omni populo suo congregato, egressus est contra eum in Iasa et fortiter resistebat. 
Judges 11 21 Tradiditque eum Dominus in manu Israel cum omni exercitu suo, qui percussit eum et possedit omnem terram Amorraei habitatoris regionis illius, 
Judges 11 22 universos fines eius de Arnon usque Iaboc et de solitudine usque ad Iordanem. 
Judges 11 23 Dominus ergo, Deus Israel, subvertit Amorraeum coram populo suo Israel; et tu nunc vis possidere terram eius? 
Judges 11 24 Nonne ea, quae tibi Chamos deus tuus in possessionem dat, tibi iure debentur? Quae autem Dominus Deus noster victor obtinuit, in nostram cedunt possessionem. 
Judges 11 25 Num quid melior es Balac filio Sephor rege Moab? Numquid iurgatus est contra Israel et pugnavit contra eum? 
Judges 11 26 Quando habitabat in Hesebon et viculis eius et in Aroer et villis illius et in cunctis civitatibus iuxta Arnon per trecentos annos, quare tanto tempore nihil super hac repetitione tentastis? 
Judges 11 27 Igitur non ego pecco in te, sed tu contra me male agis indicens mihi bella non iusta. Iudicet Dominus arbiter huius diei inter filios Israel et inter filios Ammon ”. 
Judges 11 28 Noluitque acquiescere rex filiorum Ammon verbis Iephte, quae per nuntios mandaverat.
Judges 11 29 Factus est ergo super Iephte spiritus Domini, et pertransiens Galaad et Manasse venit in Maspha Galaad et inde ad filios Ammon. 
Judges 11 30 Votum autem vovit Domino dicens: “ Si tradideris filios Ammon in manus meas, 
Judges 11 31 quicumque primus fuerit egressus de foribus domus meae mihique occurrerit revertenti cum pace a filiis Ammon, eum holocaustum offeram Domino ”. 
Judges 11 32 Transivitque Iephte ad filios Ammon, ut pugnaret contra eos; quos tradidit Dominus in manus eius. 
Judges 11 33 Percussitque eos ab Aroer usque dum venias in Mennith viginti civitates et usque ad Abelcharmim plaga magna nimis; humiliatique sunt filii Ammon a filiis Israel.
Judges 11 34 Revertenti autem Iephte in Maspha domum suam occurrit unigenita filia cum tympanis et choris: non enim habebat alios liberos. 
Judges 11 35 Qua visa, scidit vestimenta sua et ait: “ Heu, filia mi, incurvans incurvasti me! Et tu es in eis, qui me perturbant! Aperui enim os meum ad Dominum et aliud facere non potero ”. 
Judges 11 36 Cui illa respondit: “ Pater mi, si aperuisti os tuum ad Dominum, fac mihi, quodcumque pollicitus es, concessa tibi a Domino ultione atque victoria de hostibus tuis filiis Ammon ”. 
Judges 11 37 Dixitque ad patrem: “ Hoc solum mihi praesta, quod deprecor: Dimitte me, ut duobus mensibus circumeam montes et plangam virginitatem meam cum sodalibus meis ”. 
Judges 11 38 Cui ille respondit: “ Vade! ”. Et dimisit eam duobus mensibus. Cumque abisset cum sodalibus suis, flebat virginitatem suam in montibus. 
Judges 11 39 Expletisque duobus mensibus, reversa est ad patrem suum; et fecit ei, sicut voverat, quae non cognoverat virum. Exinde mos increbuit in Israel, et consuetudo servata est, 
Judges 11 40 ut post anni circulum conveniant in unum filiae Israel et plangant filiam Iephte Galaaditae diebus quattuor.
Judges 12 1 Ecce autem convocatus vir Ephraim transiit contra aqui lonem, et dixerunt ad Iephte: “ Quare vadens ad pugnam contra filios Ammon vocare nos noluisti, ut pergeremus tecum? Igitur incendemus domum tuam super te ”. 
Judges 12 2 Quibus ille respondit: “ Disceptatio erat mihi et populo meo contra filios Ammon vehemens, vocavique vos, ut mihi praeberetis auxilium, et facere noluistis. 
Judges 12 3 Quod cernens posui in manibus meis animam meam transivique ad filios Ammon, et tradidit eos Dominus in manus meas. Quid commerui, ut hodie adversum me consurgatis in proelium? ”.
Judges 12 4 Vocatis itaque ad se cunctis viris Galaad, pugnabat contra Ephraim. Percusseruntque viri Galaad Ephraim, quia dixerat: “ Fugitivi de Ephraim estis; Galaad habitat in medio Ephraim et Manasse ”. 
Judges 12 5 Occupaveruntque Galaaditae vada Iordanis, per quae Ephraim reversurus erat. Cumque venisset ad ea de Ephraim numero fugiens atque dixisset: “ Obsecro, ut me transire permittatis ”, dicebant ei Galaaditae: “ Numquid Ephrathaeus es? ”. Quo dicente: “ Non sum ”, 
Judges 12 6 interrogabant eum: “ Dic ergo: Scibboleth ” (quod interpretatur Spica). Qui respondebat: “ Sibboleth ”, illud recte exprimere non valens. Statimque apprehensum iugulabant in ipso Iordanis transitu. Et ceciderunt in illo tempore de Ephraim quadraginta duo milia.
Judges 12 7 Iudicavitque Iephte Galaadites Israel sex annis et mortuus est ac sepultus in civitate sua in Galaad.
Judges 12 8 Post hunc iudicavit Israel Abesan de Bethlehem. 
Judges 12 9 Qui habuit triginta filios et totidem filias emittens foras maritis dedit; et eiusdem numeri filiis suis accepit uxores forinsecus. Qui septem annis iudicavit Israel; 
Judges 12 10 mortuusque est ac sepultus in Bethlehem.
Judges 12 11 Cui successit Ahialon Zabulonites et iudicavit Israel decem annis; 
Judges 12 12 mortuusque est ac sepultus in Ahialon terrae Zabulon.
Judges 12 13 Post hunc iudicavit Israel Abdon filius Illel Pharathonites. 
Judges 12 14 Qui habuit quadraginta filios et triginta ex eis nepotes ascendentes super septuaginta pullos asinarum. Et iudicavit Israel octo annis; 
Judges 12 15 mortuusque est ac sepultus in Pharathon terrae Ephraim in monte Amalecite.
Judges 13 1 Rursumque filii Israel fece runt malum in conspectu Do mini, qui tradidit eos in manus Philisthinorum quadraginta annis.
Judges 13 2 Erat autem vir quidam de Saraa et de stirpe Dan nomine Manue habens uxorem sterilem. 
Judges 13 3 Cui apparuit angelus Domini et dixit ad eam: “ Ecce sterilis es et absque liberis, sed concipies et paries filium. 
Judges 13 4 Cave ergo, ne vinum bibas ac siceram nec immundum quidquam comedas, 
Judges 13 5 quia ecce concipies et paries filium, cuius non tanget caput novacula: erit enim puer nazaraeus Dei ex matris utero et ipse incipiet liberare Israel de manu Philisthinorum ”.
Judges 13 6 Quae cum venisset ad maritum, dixit ei: “ Vir Dei venit ad me habens aspectum sicut angelus Domini, terribilis nimis. Non interrogavi eum, unde esset, nec ipse nomen suum mihi indicavit. 
Judges 13 7 Et dixit mihi: “Ecce concipies et paries filium; cave, ne vinum bibas et siceram et ne aliquo vescaris immundo: erit enim puer nazaraeus Dei ex utero matris usque ad diem mortis suae” ”.
Judges 13 8 Oravit itaque Manue Dominum et ait: “ Obsecro, Domine, ut vir Dei, quem misisti, veniat iterum et doceat nos, quid debeamus facere de puero, qui nasciturus est ”. 
Judges 13 9 Exaudivitque Deus precantem Manue, et venit rursum angelus Dei ad mulierem sedentem in agro. Manue autem maritus eius non erat cum ea. 
Judges 13 10 Festinavit ergo et cucurrit ad virum suum nuntiavitque ei dicens: “ Ecce apparuit mihi vir, qui illo die venerat ad me ”. 
Judges 13 11 Qui surrexit et secutus est uxorem suam veniensque ad virum dixit ei: “ Tu es, qui locutus es mulieri? ”. Et ille respondit: “ Ego sum ”. 
Judges 13 12 Cui Manue: “ Quando, inquit, sermo tuus fuerit expletus, quid circa puerum observare et facere debemus? ”. 
Judges 13 13 Dixitque angelus Domini ad Manue: “ Ab omnibus, quae locutus sum uxori tuae, abstineat se; 
Judges 13 14 et, quidquid ex vinea nascitur, non comedat, vinum et siceram non bibat, nullo vescatur immundo et, quod ei praecepi, custodiat ”.
Judges 13 15 Dixitque Manue ad angelum Domini: “ Obsecro, ut retineamus te et faciamus tibi haedum de capris ”. 
Judges 13 16 Cui respondit angelus Domini: “ Si me retines, non comedam panes tuos; sin autem vis holocaustum facere, offer illud Domino ”. Et nesciebat Manue quod angelus Domini esset. 
Judges 13 17 Dixitque ad eum: “ Quod est tibi nomen, ut, si sermo tuus fuerit expletus, honoremus te? ”. 
Judges 13 18 Cui ille respondit: “ Cur quaeris nomen meum, quod est mirabile? ”. 
Judges 13 19 Tulit itaque Manue haedum de capris et oblationem similae et posuit super petram offerens Domino, qui facit mirabilia; ipse autem et uxor eius intuebantur. 
Judges 13 20 Cumque ascenderet flamma de altari in caelum, angelus Domini in flamma pariter ascendit. Quod cum vidisset Manue et uxor eius, proni ceciderunt in terram; 
Judges 13 21 et ultra non eis apparuit angelus Domini. Statimque intellexit Manue angelum esse Domini 
Judges 13 22 et dixit ad uxorem suam: “ Morte moriemur, quia vidimus Deum ”. 
Judges 13 23 Cui respondit mulier: “ Si Dominus nos vellet occidere, de manibus nostris holocaustum et oblationem non suscepisset nec ostendisset nobis haec omnia neque talia dixisset ”.
Judges 13 24 Peperit itaque filium et vocavit nomen eius Samson. Crevitque puer, et benedixit ei Dominus. 
Judges 13 25 Coepitque spiritus Domini impellere eum in Castris Dan inter Saraa et Esthaol.
Judges 14 1 Descendit igitur Samson in Thamna vidensque ibi mulie rem de filiabus Philisthim 
Judges 14 2 ascendit et nuntiavit patri suo et matri dicens: “ Vidi mulierem in Thamna de filiabus Philisthinorum, quam quaeso ut mihi accipiatis uxorem ”. 
Judges 14 3 Cui dixerunt pater et mater sua: “ Numquid non est mulier in filiabus fratrum tuorum et in omni populo meo, quia vis accipere uxorem de Philisthim, qui incircumcisi sunt? ”. Dixitque Samson ad patrem suum: “ Hanc mihi accipe, quia placuit oculis meis ”. 
Judges 14 4 Parentes autem eius nesciebant quod res a Domino fieret, et quaereret occasionem contra Philisthim. Eo enim tempore Philisthim dominabantur Israeli.
Judges 14 5 Descendit itaque Samson cum patre suo et matre in Thamna. Cumque venissent ad vineas oppidi, apparuit catulus leonis rugiens et occurrit ei. 
Judges 14 6 Irruit autem spiritus Domini in Samson, et dilaceravit leonem, quasi haedum in frusta concerperet, nihil omnino habens in manu; et hoc patri et matri noluit indicare. 
Judges 14 7 Descenditque et locutus est mulieri, quae placuerat oculis eius. 
Judges 14 8 Et post aliquot dies revertens, ut acciperet eam, declinavit, ut videret cadaver leonis; et ecce examen apum in corpore leonis erat ac favus mellis. 
Judges 14 9 Quem, cum sumpsisset in manibus, comedebat in via; veniensque ad patrem suum et matrem dedit eis partem, qui et ipsi comederunt. Nec tamen eis voluit indicare quod mel de corpore leonis assumpserat.
Judges 14 10 Descendit itaque pater eius ad mulierem, et fecit ibi Samson convivium; sic enim iuvenes facere consuerant. 
Judges 14 11 Cum ergo cives loci illius vidissent eum, dederunt ei sodales triginta, qui essent cum eo. 
Judges 14 12 Quibus locutus est Samson: “ Proponam vobis problema, quod si solveritis mihi intra septem dies convivii, dabo vobis triginta tunicas et totidem vestes mutatorias; 
Judges 14 13 sin autem non potueritis solvere, vos dabitis mihi triginta tunicas et eiusdem numeri vestes mutatorias ”. Qui responderunt ei: “ Propone problema, ut audiamus ”. 
Judges 14 14 Dixitque eis: “ De comedente exivit cibus, et de forti est egressa dulcedo ”. Nec potuerunt per tres dies propositionem solvere. 
Judges 14 15 Cumque adesset dies quartus, dixerunt ad uxorem Samson: “ Blandire viro tuo et suade ei, ut indicet tibi quid significet problema. Quod si facere nolueris, incendemus et te et domum patris tui. An idcirco nos vocastis ad nuptias, ut spoliaretis? ”. 
Judges 14 16 Quae fundebat apud Samson lacrimas et querebatur dicens: “ Odisti me et non diligis; idcirco problema, quod proposuisti filiis populi mei, non vis mihi exponere ”. At ille respondit: “ Patri meo et matri nolui dicere et tibi indicare potero? ”. 
Judges 14 17 Septem igitur diebus convivii flebat apud eum; tandemque die septimo, cum ei molesta esset, exposuit. Quae statim indicavit civibus suis, 
Judges 14 18 et illi dixerunt ei die septimo ante solis occubitum: “ Quid dulcius melle, et quid leone fortius? ”. Qui ait ad eos: “ Si non arassetis in vitula mea, non invenissetis propositionem meam ”.
Judges 14 19 Irruit itaque in eo spiritus Domini, descenditque Ascalonem et percussit ibi triginta viros, quorum ablatas vestes dedit iis, qui problema solverant; iratusque nimis ascendit in domum patris sui.
Judges 14 20 Uxor autem eius accepit maritum unum de amicis eius, qui erat pronubus.
Judges 15 1 Post aliquantum autem tem poris, cum dies triticeae mes sis instarent, venit Samson invisere volens uxorem suam et attulit ei haedum de capris. Cumque ad eam vellet intrare, prohibuit eum pater illius 
Judges 15 2 dicens: “ Putavi quod odisses eam et ideo tradidi illam amico tuo; sed habet sororem iuniorem, quae pulchrior illa est; sit tibi pro ea uxor ”. 
Judges 15 3 Dixitque eis Samson: “ Hac vice non erit culpa in me contra Philisthaeos, cum faciam eis mala ”. 
Judges 15 4 Perrexitque et cepit trecentas vulpes caudasque earum iunxit ad caudas sumensque faces ligavit singulas in medio binarum caudarum; 
Judges 15 5 facibusque igne succensis, dimisit vulpes in segetes Philisthinorum. Et comportatae iam fruges et adhuc stantes in stipula concrematae sunt in tantum, ut vineas quoque et oliveta flamma consumeret. 
Judges 15 6 Dixeruntque Philisthim: “ Quis fecit hanc rem? ”. Quibus dictum est: “ Samson gener Thamnathaei, quia tulit uxorem eius et alteri tradidit, haec operatus est ”. Ascenderuntque Philisthim et combusserunt tam mulierem quam patrem eius. 
Judges 15 7 Quibus ait Samson: “ Si talia facitis, utique ex vobis expetam ultionem et tunc quiescam ”. 
Judges 15 8 Percussitque eos ingenti plaga, suram ad femur. Et descendens habitavit in spelunca petrae Etam.
Judges 15 9 Igitur ascendentes Philisthim in terra Iudae castrametati sunt, et in Lehi (id est Maxilla) eorum est fusus exercitus. 
Judges 15 10 Dixeruntque ad eos viri de tribu Iudae: “ Cur ascendistis adversum nos? ”. Qui responderunt: “ Ut ligemus Samson venimus et reddamus ei, quae in nos operatus est ”. 
Judges 15 11 Descenderunt ergo tria milia virorum de Iuda ad specum petrae Etam dixeruntque ad Samson: “ Nescis quod Philisthim imperent nobis? Quare hoc nobis facere voluisti? ”. Quibus ille ait: “ Sicut fecerunt mihi, feci eis ”. 
Judges 15 12 “ Ligare, inquiunt, te venimus et tradere in manus Philisthinorum ”. “ Iurate, respondit, mihi quod non me occidatis ”. 
Judges 15 13 Dixerunt: “ Non te occidemus, sed vinctum trademus ”. Ligaveruntque eum duobus novis funibus et tulerunt de petra Etam.
Judges 15 14 Qui cum venisset in Lehi, et Philisthim vociferantes occurrissent ei, irruit spiritus Domini in eum, et, sicut solent ad odorem ignis lina consumi, ita vincula, quibus brachia eius ligata erant, dissipata sunt et soluta.
Judges 15 15 Inventamque maxillam asini recentem arripiens percussit in ea mille viros 
Judges 15 16 et ait: “ In maxilla asini acervum feci ex eis! In mandibula asini percussi mille viros! ”.
Judges 15 17 Cumque haec canens verba complesset, proiecit mandibulam de manu et vocavit nomen loci illius Ramathlehi (quod interpretatur Elevatio maxillae). 
Judges 15 18 Sitiensque valde clamavit ad Dominum et ait: “ Tu dedisti in manu servi tui salutem hanc maximam atque victoriam; et en siti morior incidamque in manus incircumcisorum ”. 
Judges 15 19 Aperuit itaque Deus fossam in Lehi, et egressae sunt inde aquae; quibus haustis, refocillavit spiritum et vires recepit. Idcirco appellatum est nomen fontis illius fons Invocantis, qui est in Lehi usque in praesentem diem.
Judges 15 20 Iudicavitque Israel in diebus Philisthim viginti annis.
Judges 16 1 Abiit Samson in Gazam et vidit ibi meretricem mulie rem ingressusque est ad eam. 
Judges 16 2 Cum nuntiatum esset Gazaeis intrasse urbem Samson, circuierunt et insidiabantur ei in porta civitatis; tota autem nocte quieverunt praestolantes, ut, facto mane, exeuntem occiderent. 
Judges 16 3 Dormivit autem Samson usque ad noctis medium et inde consurgens apprehendit ambas portae fores cum postibus suis et evellit eas cum sera, impositasque umeris portavit ad verticem montis, qui respicit Hebron.
Judges 16 4 Post haec amavit mulierem, quae habitabat in valle Sorec et vocabatur Dalila. 
Judges 16 5 Veneruntque ad eam principes Philisthinorum atque dixerunt: “ Decipe eum et disce ab illo in quo tantam habeat fortitudinem, et quomodo eum superare valeamus et vinctum humiliare; quod si feceris, dabimus tibi singuli mille centum argenteos ”.
Judges 16 6 Locuta est ergo Dalila ad Samson: “ Dic mihi, obsecro, in quo sit tua maxima fortitudo, et quid sit, quo ligatus humilieris ”. 
Judges 16 7 Cui respondit Samson: “ Si septem nerviceis funibus necdum siccis et adhuc humentibus ligatus fuero, deficiam eroque ut ceteri homines ”. 
Judges 16 8 Attuleruntque ad eam satrapae Philisthinorum septem funes, ut dixerat; quibus vinxit eum, 
Judges 16 9 latentibus apud se insidiis in cubiculo. Clamavitque ad eum: “ Philisthim super te, Samson! ”. Qui rupit vincula, quomodo si rumpat quis filum de stuppa tortum, cum odorem ignis acceperit; et non est cognitum in quo esset fortitudo eius.
Judges 16 10 Dixitque ad eum Dalila: “ Ecce illusisti mihi et falsum locutus es; saltem nunc indica mihi quo ligari debeas ”. 
Judges 16 11 Cui ille respondit: “ Si ligatus fuero novis funibus, qui numquam fuerunt in opere, infirmus ero et aliorum hominum similis ”. 
Judges 16 12 Quibus rursum Dalila vinxit eum et clamavit: “ Philisthim super te, Samson! ”, in cubiculo insidiis praeparatis. Qui ita rupit vincula brachiorum quasi fila telarum.
Judges 16 13 Dixitque Dalila rursum ad eum: “ Usquequo decipis me et falsum loqueris? Ostende quo vinciri debeas ”. Cui respondit Samson: “ Si septem crines nexos capitis mei cum licio plexueris et paxillo fixeris, deficiam eroque ut ceteri homines ”. 
Judges 16 14 Quae cum dormire eum fecisset et septem crines nexos capitis eius cum licio plexisset et paxillo fixisset, dixit ad eum: “ Philisthim super te, Samson! ”. Qui consurgens de somno extraxit paxillum cum navicula et licio.
Judges 16 15 Dixitque ad eum Dalila: “ Quomodo dicis quod ames me, cum animus tuus non sit mecum? Per tres vices mentitus es mihi et noluisti dicere in quo sit tua maxima fortitudo ”. 
Judges 16 16 Cumque molesta ei esset et per multos dies iugiter eum urgeret, defecit anima eius et ad mortem usque lassata est. 
Judges 16 17 Tunc aperiens ei totum cor suum dixit ad eam: “ Novacula numquam ascendit super caput meum, quia nazaraeus consecratus Deo sum de utero matris meae; si rasum fuerit caput meum, recedet a me fortitudo mea, et deficiam eroque ut ceteri homines ”.
Judges 16 18 Videns illa quod confessus ei esset omnem animum suum, misit ad principes Philisthinorum atque mandavit: “ Ascendite adhuc semel, quia nunc mihi aperuit totum cor suum ”. Qui ascenderunt, assumpta pecunia, quam promiserant. 
Judges 16 19 At illa dormire eum fecit super genua sua vocavitque tonsorem et fecit radere septem crines eius et coepit humiliare eum; statim enim ab eo fortitudo discessit. 
Judges 16 20 Dixitque: “ Philisthim super te, Samson! ”. Qui de somno consurgens dixit in animo suo: “ Egrediar, sicut ante feci, et me excutiam ”, nesciens quod Dominus recessisset ab eo. 
Judges 16 21 Quem cum apprehendissent Philisthim, statim eruerunt oculos eius et duxerunt Gazam vinctum duabus catenis aeneis et clausum in carcere molere fecerunt.
Judges 16 22 Iamque capilli eius renasci coeperant, postquam rasi sunt. 
Judges 16 23 Principes autem Philisthinorum convenerunt in unum, ut immolarent hostias magnificas Dagon deo suo et epularentur dicentes: “ Tradidit deus noster in manus nostras inimicum nostrum Samson ”.
Judges 16 24 Quem etiam populus videns laudabat deum suum eademque dicebat: “ Tradidit deus noster in manus nostras adversarium nostrum, qui vastavit terram nostram et occidit plurimos nostrum ”.
Judges 16 25 Cum enim iam hilariores essent, postulaverunt, ut vocaretur Samson et ante eos luderet. Qui adductus de carcere ludebat ante eos; feceruntque eum stare inter duas columnas. 
Judges 16 26 Qui dixit puero tenenti manum suam: “ Dimitte me, ut tangam columnas, quibus imminet domus, et recliner super eas et paululum requiescam ”. 
Judges 16 27 Domus autem plena erat virorum ac mulierum; et erant ibi omnes principes Philisthinorum, ac de tecto circiter tria milia utriusque sexus spectabant ludentem Samson. 
Judges 16 28 At ille invocavit Dominum dicens: “ Domine Deus, memento mei! Et redde mihi tantum hac vice fortitudinem pristinam, Deus, ut ulciscar me de Philisthim saltem pro uno duorum luminum meorum! ”. 
Judges 16 29 Et tangens ambas columnas medias, quibus innitebatur domus, obnixusque contra alteram earum dextera et contra alteram laeva 
Judges 16 30 ait: “ Moriatur anima mea cum Philisthim! ”. Concussisque fortiter columnis, cecidit domus super omnes principes et ceteram multitudinem, quae ibi erat; multoque plures interfecit moriens, quam ante vivus occiderat. 
Judges 16 31 Descendentes autem fratres eius et universa cognatio tulerunt corpus eius et sepelierunt inter Saraa et Esthaol in sepulcro patris sui Manue; iudicavitque Israel viginti annis.
Judges 17 1 Fuit vir quidam de monte Ephraim nomine Michas, 
Judges 17 2 qui dixit matri suae: “ Mille centum argenteos, qui ablati sunt a te et super quibus, me audiente, maledicens iuraveras, ecce ego habeo; ego abstuli ”. Cui illa respondit: “ Benedictus filius meus Domino! ”. 
Judges 17 3 Reddidit ergo eos matri suae, quae dixit ei: “ Consecravi et vovi argentum hoc Domino: de manu mea suscipiat pro filio meo, ut faciat sculptile atque conflatile. Et nunc trado illud tibi ”. 
Judges 17 4 Reddiditque eos matri suae, quae tulit ducentos argenteos et dedit eos argentario, ut faceret ex eis sculptile atque conflatile, quod fuit in domo Michae, 
Judges 17 5 qui aediculam Dei habens fecit ephod ac theraphim implevitque unius filiorum suorum manum, et factus est ei sacerdos. 
Judges 17 6 In diebus illis non erat rex in Israel, sed unusquisque, quod sibi rectum videbatur, hoc faciebat. 
Judges 17 7 Fuit quoque adulescens de Bethlehem Iudae ex cognatione Iudae; eratque ipse Levites et habitabat ibi ut advena. 
Judges 17 8 Egressusque de civitate Bethlehem peregrinari voluit ubicumque sibi commodum repperisset. Cumque iter faciens venisset in monte Ephraim usque ad domum Michae, 
Judges 17 9 interrogatus est ab eo unde venisset. Qui respondit: “ Levita sum de Bethlehem Iudae et vado, ut habitem, ubi potuero et utile mihi esse perspexero ”. 
Judges 17 10 Dixitque Michas: “ Mane apud me et esto mihi parens ac sacerdos; daboque tibi per annos singulos decem argenteos ac vestium apparatum et quae ad victum sunt necessaria ”. 
Judges 17 11 Acquievit et mansit apud hominem fuitque illi quasi unus de filiis. 
Judges 17 12 Implevitque Michas manum eius et habuit puerum sacerdotem apud se, 
Judges 17 13 “ nunc scio, dicens, quod benefaciet mihi Dominus habenti levitici generis sacerdotem ”.
Judges 18 1 In diebus illis non erat rex in Israel, et tribus Dan quaere bat possessionem sibi, ut habitaret in ea; usque ad illum enim diem inter ceteras tribus sortem non acceperat. 
Judges 18 2 Miserunt igitur filii Dan stirpis et familiae suae quinque viros fortissimos de Saraa et Esthaol, ut explorarent terram et diligenter inspicerent, dixeruntque eis: “ Ite et considerate terram ”. Qui cum venissent in montem Ephraim usque ad domum Michae, pernoctaverunt ibi. 
Judges 18 3 Cum essent prope domum Michae, agnoscentes vocem adulescentis Levitae declinaverant illuc dicentes ad eum: “ Quis te huc adduxit? Quid hic agis? Quam ob causam huc venire voluisti? ”. 
Judges 18 4 Qui respondit eis: “ Haec et haec praestitit mihi Michas et me mercede conduxit, ut sim ei sacerdos ”. 
Judges 18 5 Rogaveruntque eum, ut consuleret Deum, ut scire possent an prospero itinere pergerent, et res haberet effectum. 
Judges 18 6 Qui respondit eis: “ Ite cum pace; Dominus respicit viam vestram et iter, quo pergitis ”.
Judges 18 7 Euntes itaque quinque viri venerunt Lais videruntque populum habitantem in ea absque ullo timore iuxta Sidoniorum consuetudinem, securum et quietum, nullo eis penitus resistente, magnarumque opum et procul a Sidoniis neque in societate cum Syria.
Judges 18 8 Reversique ad fratres suos in Saraa et Esthaol et quid egissent sciscitantibus, responderunt: 
Judges 18 9 “ Surgite, et ascendamus adversus eos. Vidimus enim terram valde opulentam et uberem, et vos neglegetis? Nolite cessare; eamus et possideamus eam. 
Judges 18 10 Intrabimus ad securos in regionem latissimam; tradetque nobis Deus locum, in quo nullius rei est penuria eorum, quae sunt in terra ”.
Judges 18 11 Profecti igitur sunt de cognatione Dan, de Saraa et Esthaol, sescenti viri accincti armis bellicis. 
Judges 18 12 Ascendentesque castrametati sunt in Cariathiarim Iudae, qui locus ex eo tempore Castrorum Dan nomen accepit et est post tergum Cariathiarim. 
Judges 18 13 Inde transierunt in montem Ephraim. Cumque venissent usque ad domum Michae, 
Judges 18 14 dixerunt quinque viri, qui prius missi fuerant ad considerandam terram Lais, fratribus suis: “ Nostis quod in domibus istis sit ephod et theraphim et sculptile atque conflatile? Videte quid vobis placeat, ut faciatis ”. 
Judges 18 15 Et, cum paululum declinassent, ingressi sunt domum adulescentis Levitae, domum Michae, salutaveruntque eum verbis pacificis. 
Judges 18 16 Sescenti autem viri, ita ut erant armati, stabant ante ostium. 
Judges 18 17 At illi, qui ingressi fuerant domum iuvenis, sculptile et ephod et theraphim atque conflatile tulerunt; et sacerdos stabat ante ostium et sescenti viri armati. 
Judges 18 18 Tulerunt igitur, qui intraverant domum, sculptile, ephod et theraphim atque conflatile. Quibus dixit sacerdos: “ Quid facitis? ”. 
Judges 18 19 Cui responderunt: “ Tace et pone digitum super os tuum venique nobiscum, ut habeamus te patrem et sacerdotem. Quid tibi melius est, ut sis sacerdos in domo unius viri, an in una tribu et familia in Israel? ”. 
Judges 18 20 Et gavisus est sacerdos tulitque ephod et theraphim ac sculptile et profectus est in medio populi.
Judges 18 21 Qui cum pergerent et ante se ire fecissent parvulos et iumenta et omne, quod erat pretiosum, 
Judges 18 22 iamque a domo Michae essent procul, viri, qui habitabant in aedibus prope domum Michae, convocati secuti sunt filios Dan 
Judges 18 23 et post tergum clamare coeperunt. Qui cum respexissent, dixerunt ad Micham: “ Quid tibi vis? Cur concurritis? ”. 
Judges 18 24 Qui respondit: “ Deos meos, quos mihi feci, tulistis, et sacerdotem et omnia, quae habeo, et dicitis: “Quid tibi est?” ”. 
Judges 18 25 Dixeruntque ei filii Dan: “ Cave, ne ultra loquaris ad nos, et irruant in te viri animo concitati, et ipse cum omni domo tua pereas ”. 
Judges 18 26 Et sic, coepto itinere, perrexerunt. Videns autem Michas quod fortiores se essent, reversus est in domum suam.
Judges 18 27 Sescenti autem viri tulerunt, quod Michas fecerat, et sacerdotem eius veneruntque in Lais ad populum quiescentem atque securum et percusserunt eos in ore gladii urbemque incendio tradiderunt, 
Judges 18 28 nullo penitus ferente praesidium, eo quod procul habitarent a Sidone neque cum Syria haberent quidquam societatis ac negotii. Erat autem civitas sita in regione Rohob; quam rursum exstruentes habitaverunt in ea, 
Judges 18 29 vocato nomine civitatis Dan iuxta vocabulum patris sui, quem genuerat Israel, quae prius Lais dicebatur. 
Judges 18 30 Posueruntque sibi sculptile; et Ionathan filius Gersam filii Moysi ac filii eius sacerdotes erant in tribu Dan usque ad diem captivitatis terrae; 
Judges 18 31 mansitque apud eos idolum Michae omni tempore, quo fuit domus Dei in Silo.
Judges 19 1 Fuit quidam vir Levi tes habitans ut advena in extrema parte montis Ephraim, qui accepit concubinam de Bethlehem Iudae. 
Judges 19 2 Quae irritata reversa est in domum patris sui in Bethlehem mansitque apud eum quattuor mensibus. 
Judges 19 3 Secutusque est eam vir suus volens loqui ad cor eius et secum reducere habens in comitatu puerum et duos asinos. Quae suscepit eum et introduxit in domum patris sui. Quem cum socer eius vidisset, occurrit ei laetus 
Judges 19 4 et retinuit hominem. Mansitque gener in domo soceri tribus diebus comedens cum eo et bibens familiariter. 
Judges 19 5 Die autem quarto, cum de nocte consurrexissent, et ille proficisci vellet, socer ait ad eum: “ Gusta prius pauxillum panis et conforta cor tuum et sic proficisceris ”. 
Judges 19 6 Sederuntque ambo simul et comederunt ac biberunt. Dixitque pater puellae ad generum suum: “ Quaeso te, ut hodie hic maneas, pariterque laetemur ”. 
Judges 19 7 At ille consurgens coepit velle proficisci. Et nihilominus obnixe eum socer tenuit et apud se fecit manere. 
Judges 19 8 Mane autem facto, quinta die parabat Levites iter; cui socer rursum: “ Oro te, inquit, ut confortes cor tuum”. Et tardabant, donec declinaret dies; et ambo comederunt simul. 
Judges 19 9 Surrexitque adulescens, ut pergeret cum uxore sua et puero. Cui rursum locutus est socer eius pater puellae: “ Considera quod dies ad occasum declivior sit et propinquet ad vesperum; manete apud me etiam hodie, pernocta hic et esto laeto animo, et cras mane proficiscemini, ut vadas in domum tuam ”.
Judges 19 10 Noluit gener acquiescere sermonibus eius, sed statim perrexit et venit contra Iebus, id est Ierusalem, ducens secum duos asinos onustos et concubinam. 
Judges 19 11 Iamque aderant iuxta Iebus, et dies mutabatur in noctem; dixitque puer ad dominum suum: “ Veni, obsecro, declinemus ad urbem Iebusaeorum et maneamus in ea ”. 
Judges 19 12 Cui respondit dominus: “ Non ingrediamur oppidum gentis alienae, quae non est de filiis Israel, sed transibimus usque Gabaa ”. 
Judges 19 13 Dixitque puero suo: “Veni, accedamus ad unum de locis et manebimus in Gabaa aut Rama ”.
Judges 19 14 Transierunt igitur Iebus et coeptum carpebant iter; occubuitque eis sol iuxta Gabaa, quae est in tribu Beniamin. 
Judges 19 15 Diverteruntque ad eam, ut manerent ibi; quo cum intrassent, sedebant in platea civitatis, et nullus eos recipere volebat hospitio. 
Judges 19 16 Et ecce apparuit homo senex revertens de agro et de opere suo vespere, qui et ipse erat de monte Ephraim et peregrinus habitabat in Gabaa; homines autem loci illius erant de tribu Beniamin. 
Judges 19 17 Elevatisque oculis, vidit senex sedentem hominem viatorem in platea civitatis et dixit ad eum: “ Unde venis et quo vadis? ”. 
Judges 19 18 Qui respondit ei: “ Profecti sumus de Bethlehem Iudae et pergimus ad locum meum, qui est in extrema parte montis Ephraim, unde profectus sum in Bethlehem. Et nunc vado ad domum meam, nullusque sub tectum suum me vult recipere 
Judges 19 19 habentem paleas et pabulum pro asinis nostris et panem ac vinum in meos et ancillae tuae usus et pueri, qui cum servo tuo sunt; nulla re indigemus nisi hospitio ”. 
Judges 19 20 Cui respondit senex: “ Pax tecum sit! Ego praebebo omnia, quae necessaria sunt; tantum, quaeso, ne in platea maneas ”. 
Judges 19 21 Introduxitque eum in domum suam et commixtum migma asinis praebuit; ac, postquam laverunt pedes suos, recepit eos in convivium.
Judges 19 22 Illis laeto corde epulantibus, venerunt viri civitatis illius filii Belial et circumdantes domum senis fores pulsare coeperunt clamantes ad dominum domus atque dicentes: “ Educ virum, qui ingressus est domum tuam, ut abutamur eo ”. 
Judges 19 23 Egressusque est ad eos senex et ait: “ Nolite, fratres, nolite facere malum hoc, quia ingressus est homo hospitium meum, et cessate ab hac stultitia. 
Judges 19 24 Habeo filiam virginem, et hic homo habet concubinam; educam eas ad vos, ut humilietis eas et faciatis eis, quod vobis placuerit; tantum, obsecro, ne scelus hoc operemini in virum ”. 
Judges 19 25 Nolebant acquiescere sermonibus eius; quod cernens homo apprehendit et eduxit ad eos concubinam suam. Qua cum abusi essent et tota nocte ei illusissent, dimiserunt eam mane. 
Judges 19 26 At mulier, recedentibus tenebris, venit ad ostium domus, ubi manebat dominus suus, et ibi corruit. 
Judges 19 27 Mane facto surrexit homo et aperuit ostium, ut coeptam expleret viam; et ecce concubina eius iacebat ante ostium, sparsis in limine manibus. 
Judges 19 28 Cui ille loquebatur: “ Surge, ut ambulemus ”. Qua nihil respondente, intellegens quod erat mortua, tulit eam et imposuit asino; reversusque est in domum suam. 
Judges 19 29 Quam cum esset ingressus, arripuit gladium et cadaver uxoris secundum ossa sua in duodecim partes ac frusta concidens misit in omnes terminos Israel. 
Judges 19 30 Quod cum vidissent singuli, conclamabant: “ Numquam res talis facta et visa est in Israel ex eo die, quo ascenderunt patres nostri de Aegypto, usque in praesens tempus! ”. Praeceperat enim viris, quos miserat, dicens: “ Haec dicite omni viro Israel: Si factum est quidquam tale ex die, quo ascenderunt filii Israel de terra Aegypti, usque ad praesentem diem? Attendite ad hoc, consiliamini et decernite quid facto opus sit!”.
Judges 20 1 Egressi sunt itaque omnes fi lii Israel et pariter congrega ti, quasi vir unus, de Dan usque Bersabee et terra Galaad ad Dominum in Maspha. 
Judges 20 2 Omnisque populi anguli et cunctae tribus Israel in ecclesiam populi Dei convenerunt: quadringenta milia peditum pugnatorum. 
Judges 20 3 Nec latuit filios Beniamin, quod ascendissent filii Israel in Maspha. Interrogatusque Levita maritus mulieris interfectae quo modo tantum scelus perpetratum esset, 
Judges 20 4 respondit: “ Veni in Gabaa Beniamin cum uxore mea illucque diverti. 
Judges 20 5 Et ecce homines civitatis illius circumdederunt nocte domum, in qua manebam, volentes me occidere et uxorem meam incredibili libidinis furore vexantes; denique mortua est. 
Judges 20 6 Quam arreptam in frusta concidi misique partes in omnes terminos possessionis Israel, quia fecerunt nefas et piaculum in Israel. 
Judges 20 7 Adestis omnes, filii Israel: decernite quid facere debeatis ”.
Judges 20 8 Stansque omnis populus quasi unius hominis sermone respondit: “ Non recedemus in tabernacula nostra, nec suam quisquam intrabit domum, 
Judges 20 9 sed hoc contra Gabaa in commune faciemus secundum sortem: 
Judges 20 10 decem viri eligantur e centum ex omnibus tribubus Israel et centum de mille et mille de decem milibus, ut comportent exercitui cibaria illis, qui venerunt, ut reddant Gabaa Beniamin pro scelere, quod meretur ”. 
Judges 20 11 Convenitque universus Israel ad civitatem quasi unus homo, eadem mente unoque consilio, 
Judges 20 12 et miserunt nuntios ad omnem tribum Beniamin, qui dicerent: “ Quale nefas in vobis repertum est! 
Judges 20 13 Tradite homines filios Belial in Gabaa, qui hoc flagitium perpetrarunt, ut moriantur, et auferatur malum de Israel ”. Qui noluerunt fratrum suorum filiorum Israel audire mandatum, 
Judges 20 14 sed ex cunctis urbibus, quae suae sortis erant, convenerunt in Gabaa, ut illis ferrent auxilium et contra universum Israel populum dimicarent. 
Judges 20 15 Recensitique sunt in die illa viginti sex milia de civitatibus Beniamin educentium gladium, praeter habitatores Gabaa, qui septingenti erant viri fortissimi. 
Judges 20 16 In universo hoc populo erant septingenti viri electi, qui sinistra pro dextra utebantur et sic fundis lapides ad certum iaciebant, ut capillum quoque possent percutere, et nequaquam in alteram partem ictus lapidis deferretur.
Judges 20 17 Virorum quoque Israel, absque filiis Beniamin, recensita sunt quadringenta milia educentium gladios et paratorum ad pugnam. 
Judges 20 18 Qui surgentes venerunt in Bethel consulueruntque Deum atque dixerunt: “ Quis erit in exercitu nostro princeps certaminis contra filios Beniamin? ”. Quibus respondit Dominus: “ Iuda ascendet primus ”.
Judges 20 19 Statimque filii Israel surgentes mane castrametati sunt contra Gabaa; 
Judges 20 20 et inde procedentes ad pugnam contra Beniamin, contra urbem aciem direxerunt. 
Judges 20 21 Egressique filii Beniamin de Gabaa occiderunt de filiis Israel die illo viginti duo milia viros. 
Judges 20 22 Rursum filii Israel confortati in eodem loco, in quo prius certaverant, aciem direxerunt, 
Judges 20 23 ita tamen ut prius ascenderent et flerent coram Domino usque ad noctem consulerentque eum et dicerent: “ Debeo ultra procedere ad dimicandum contra filios Beniamin fratres meos, an non? ”. Quibus ille respondit: “ Ascendite ad eos ”. 
Judges 20 24 Cumque filii Israel altero die contra filios Beniamin ad proelium processissent, 
Judges 20 25 eruperunt filii Beniamin de Gabaa et occurrentes eis iterum decem et octo milia virorum educentium gladium prostraverunt.
Judges 20 26 Quam ob rem omnes filii Israel, universus populus, venerunt in Bethel et sedentes flebant coram Domino ieiunaveruntque die illo usque ad vesperam et obtulerunt ei holocausta et pacificas victimas 
Judges 20 27 et super statu suo interrogaverunt. Eo tempore ibi erat arca foederis Dei, 
Judges 20 28 et Phinees filius Eleazari filii Aaron stabat coram eo. Consuluerunt igitur Dominum atque dixerunt: “ Exire ultra debemus ad pugnam contra filios Beniamin fratres nostros, an quiescere? ”. Quibus ait Dominus: “ Ascendite, cras enim tradam eos in manus vestras ”.
Judges 20 29 Posueruntque filii Israel insidias per circuitum urbis Gabaa 
Judges 20 30 et tertia vice sicut semel et bis contra Beniamin et Gabaa exercitum produxerunt. 
Judges 20 31 Sed et filii Beniamin eruperunt in occursum populi et abstracti de civitate coeperunt caedere ex eis sicut primo et secundo die, per duas semitas terga vertentes, quarum una ferebat in Bethel, altera in Gabaa, atque prosternere in campo triginta circiter viros. 
Judges 20 32 Putaverunt enim solito eos more percussos cedere; qui fugam simulaverunt, ut abstraherent eos de civitate et quasi fugientes ad supradictas semitas perducerent. 
Judges 20 33 Omnes itaque viri Israel surgentes de sedibus suis tetenderunt aciem in loco, qui vocatur Baalthamar. Insidiae quoque eruperunt de loco suo, de regione in occidente Gabaa. 
Judges 20 34 Venerunt ergo adversus Gabaa decem milia virorum electorum de universo Israel. Ingravatumque est bellum contra filios Beniamin, et non intellexerunt quod ex omni parte illis instaret interitus. 
Judges 20 35 Percussitque eos Dominus in conspectu filiorum Israel, et interfecerunt ex eis in illo die viginti quinque milia et centum viros, omnes bellatores et educentes gladium.
Judges 20 36 Filii autem Beniamin, cum se inferiores esse vidissent, coeperunt fugere. Quod cernentes filii Israel, dederunt eis ad fugiendum locum, quia confidebant in insidiis, quas iuxta urbem posuerant. 
Judges 20 37 Qui cum repente de latibulis surrexissent, irruerunt super Gabaa et ingressi celeriter percusserunt totam civitatem in ore gladii. 
Judges 20 38 Signum autem dederant filii Israel his, quos in insidiis collocaverant, ut ignem accenderent et, ascendente in altum fumo, captam urbem demonstrarent. 
Judges 20 39 Verterant ergo terga filii Israel in ipso certamine positi, et filii Beniamin putantes quod percussissent eos sicut in priore pugna, coeperant de exercitu eorum caedere triginta fere viros. 
Judges 20 40 Cum autem columna fumi de civitate conscendere coepisset, et Beniamin quoque retro aspiciens cerneret de civitate flammas in sublime ferri, 
Judges 20 41 cumque vir Israel versa facie aggrederetur, vir Beniamin conturbatus est, quia vidit se apprehensum a malo. 
Judges 20 42 Et ad viam deserti ire coeperunt, illuc quoque eos adversariis persequentibus. Sed et hi, qui urbem succenderant, occurrerunt eis, 
Judges 20 43 atque ita factum est ut ex utraque parte ab hostibus caederentur, nec erat eis ulla requies. Prostrati sunt usque ad orientalem plagam urbis Gabaa. 
Judges 20 44 Fuerunt autem, qui interfecti sunt de Beniamin, decem et octo milia virorum omnes robustissimi pugnatores. 
Judges 20 45 Qui remanserant, fugerunt in solitudinem et pergebant ad petram, cuius vocabulum est Remmon. Quasi racemos colligentes occiderunt in viis quinque milia viros. Et cum instantius eos persequerentur usque Gadaam, interfecerunt etiam alios duo milia. 
Judges 20 46 Et sic factum est ut omnes, qui ceciderant de Beniamin in die illa, essent viginti quinque milia pugnatores ad bella promptissimi. 
Judges 20 47 Remanserunt itaque, qui evadere potuerant et fugere in solitudinem, sescenti viri; sederuntque in petra Remmon mensibus quattuor. 
Judges 20 48 Regressi autem filii Israel ex civitatibus a viris usque ad iumenta, usque ad omne, quod inveniri poterat, gladio percusserunt, cunctasque urbes et viculos Beniamin vorax flamma consumpsit.
Judges 21 1 Iuraverunt autem filii Israel in Maspha et dixerunt: “ Nullus nostrum dabit filiis Beniamin de filiabus suis uxorem ”.
Judges 21 2 Venitque populus in Bethel, et in conspectu Dei sedentes usque ad vesperam levaverunt vocem et magno ululatu coeperunt flere dicentes: 
Judges 21 3 “ Quare, Domine, Deus Israel, factum est hoc in populo tuo, ut hodie una tribus auferretur de Israel? ”. 
Judges 21 4 Altera autem die diluculo consurgentes exstruxerunt altare obtuleruntque ibi holocausta et pacificas victimas 
Judges 21 5 et dixerunt: “ Quis non ascendit in congregationem ad Dominum de universis tribubus Israel? ”. Grandi enim se iuramento constrinxerant interfici eos, qui non ascendissent ad Dominum in Maspha.
Judges 21 6 Ductique paenitentia filii Israel super fratre suo Beniamin coeperunt dicere: “ Ablata est hodie una tribus de Israel. 
Judges 21 7 Quid faciemus, ut, qui remanserunt, uxores accipiant? Omnes enim in commune iuravimus per Dominum non daturos nos his filias nostras ”. 
Judges 21 8 Idcirco dixerunt: “ Quis est de universis tribubus Israel, qui non ascendit ad Dominum in Maspha? ”. Et ecce nemo de Iabes Galaad in castra venerat ad congregationem, 
Judges 21 9 et, cum populus recenseretur, nullus ex eis repertus est. 
Judges 21 10 Misit itaque coetus decem milia viros robustissimos et praeceperunt eis: “ Ite et percutite habitatores Iabes Galaad in ore gladii tam uxores quam parvulos eorum. 
Judges 21 11 Et hoc erit, quod observare debetis: Omne generis masculini et mulieres, quae cognoverunt viros, interficite; virgines autem reservate ”. 
Judges 21 12 Inventaeque sunt de Iabes Galaad quadringentae virgines, quae nescierunt viri torum, et adduxerunt eas in castra in Silo in terra Chanaan.
Judges 21 13 Misitque coetus nuntios ad filios Beniamin, qui erant in petra Remmon, et dederunt eis pacem. 
Judges 21 14 Veneruntque filii Beniamin in illo tempore, et datae sunt eis uxores de filiabus Iabes Galaad; alias autem non reppererunt, quas simili modo traderent.
Judges 21 15 Populusque valde doluit de Beniamin, quia fecerat Dominus confractionem in tribubus Israel. 
Judges 21 16 Dixeruntque seniores coetus: “ Quid faciemus reliquis, qui non acceperunt uxores? Omnes in Beniamin feminae conciderunt ”. 
Judges 21 17 Et dixerunt: “ Possessio eorum, qui effugerunt, erit Beniamin, ne una tribus deleatur ex Israel. 
Judges 21 18 Filias autem nostras eis dare non possumus, constricti hoc iuramento: “Maledictus, qui dederit de filiabus suis uxorem Beniamin!” ”. 
Judges 21 19 Ceperuntque consilium atque dixerunt: “ Ecce sollemnitas Domini est in Silo anniversaria, quae sita est ad septentrionem urbis Bethel et ad orientalem plagam viae, quae de Bethel tendit ad Sichimam et ad meridiem oppidi Lebona ”. 
Judges 21 20 Praeceperuntque filiis Beniamin atque dixerunt: “Ite et latitate in vineis; 
Judges 21 21 cumque videritis filias Silo ad ducendos choros ex more procedere, exite repente de vineis et rapite ex eis singuli uxores singulas et pergite in terram Beniamin ”. 
Judges 21 22 Cumque venerint patres earum ac fratres et apud nos queri coeperint, dicemus eis: “ Miseremini nostri et eorum; non enim acceperunt unusquisque uxorem in bello, et vos, si dedissetis eis, deliquissetis ”.
Judges 21 23 Feceruntque filii Beniamin, ut sibi fuerat imperatum, et iuxta numerum suum rapuerunt sibi de his, quae ducebant choros, uxores singulas; abieruntque in possessionem suam aedificantes urbes et habitantes in eis. 
Judges 21 24 Filii quoque Israel reversi sunt inde illo tempore unusquisque ad tribum et familiam suam in possessionem suam.
Judges 21 25 In diebus illis non erat rex in Israel, sed unusquisque, quod sibi rectum videbatur, hoc faciebat.
Ruth 1 1 In diebus, quando iudices praeerant, facta est fames in ter ra. Abiitque homo de Bethlehem Iudae, ut peregrinaretur in regione Moabitide cum uxore sua ac duobus liberis. 
Ruth 1 2 Ipse vocabatur Elimelech et uxor eius Noemi et duo filii alter Mahalon et alter Chelion Ephrathaei de Bethlehem Iudae. Ingressique regionem Moabitidem morabantur ibi. 
Ruth 1 3 Et mortuus est Elimelech maritus Noemi, remansitque ipsa cum filiis, 
Ruth 1 4 qui acceperunt uxores Moabitidas, quarum una vocabatur Orpha, altera Ruth; manseruntque ibi decem fere annis. 
Ruth 1 5 Et ambo mortui sunt, Mahalon videlicet et Chelion; remansitque mulier orbata duobus liberis ac marito.
Ruth 1 6 Et surrexit, ut in patriam pergeret cum utraque nuru sua de regione Moabitide; audierat enim quod respexisset Dominus populum suum et dedisset eis escas. 
Ruth 1 7 Egressa est itaque de loco peregrinationis suae cum utraque nuru et, iam in via posita revertendi in terram Iudae, 
Ruth 1 8 dixit ad eas: “ Ite in domum matris vestrae; faciat Dominus vobiscum misericordiam, sicut fecistis cum mortuis et mecum: 
Ruth 1 9 det vobis invenire requiem in domibus virorum, quos sortiturae estis ”. Et osculata est eas. Quae elevata voce flere coeperunt 
Ruth 1 10 et dicere: “ Tecum pergemus ad populum tuum ”. 
Ruth 1 11 Quibus illa respondit: “ Revertimini, filiae meae; cur venitis mecum? Num ultra habeo filios in utero meo, ut viros ex me sperare possitis? 
Ruth 1 12 Revertimini, filiae meae, abite; iam enim senectute confecta sum nec apta vinculo coniugali; etiamsi possem hac nocte concipere et parere filios, 
Ruth 1 13 numquid exspectare velitis et abstinere vos a matrimonio, donec crescant et annos impleant pubertatis? Nolite, quaeso, filiae meae; quia amaritudo est mihi magis quam vobis, et egressa est manus Domini contra me ”. 
Ruth 1 14 Elevata igitur voce, rursum flere coeperunt. Orpha osculata socrum est ac reversa; Ruth autem adhaesit socrui suae.
Ruth 1 15 Cui dixit Noemi: “ En reversa est cognata tua ad populum suum et ad deos suos; vade cum ea”. 
Ruth 1 16 Quae respondit: “Noli instare mihi, ut relinquam te et abeam; quocumque perrexeris, pergam; ubi morata fueris, et ego pariter morabor: populus tuus populus meus et Deus tuus Deus meus. 
Ruth 1 17 Quae te morientem terra susceperit, in ea moriar ibique locum accipiam sepulturae. Haec mihi faciat Dominus et haec addat, si non sola mors me et te separaverit ”. 
Ruth 1 18 Videns ergo Noemi quod obstinato Ruth animo decrevisset secum pergere, adversari noluit nec ultra ad suos reditum persuadere.
Ruth 1 19 Profectaeque sunt simul et venerunt in Bethlehem. Quibus urbem ingressis, tota urbs commota est super eas; dicebantque mulieres: “Haec est illa Noemi!”. 
Ruth 1 20 Quibus ait: “Ne vocetis me Noemi (id est Pulchram), sed vocate me Mara (hoc est Amaram), quia valde me amaritudine replevit Omnipotens. 
Ruth 1 21 Egressa sum plena, et vacuam reduxit me Dominus; cur igitur vocatis me Noemi, quam humiliavit Dominus, et afflixit Omnipotens? ”.
Ruth 1 22 Venit ergo Noemi cum Ruth Moabitide nuru sua de terra peregrinationis suae ac reversa est in Bethlehem, quando hordea metere incipiebant.
Ruth 2 1 Erat autem Noemi consangui neus viri sui homo potens et for tis nomine Booz. 
Ruth 2 2 Dixitque Ruth Moabitis ad socrum suam: “ Si permittis, vadam in agrum et colligam spicas, quae fugerint manus metentium, ubicumque clementis in me patris familias repperero gratiam”. Cui illa respondit: “ Vade, filia mea ”.
Ruth 2 3 Abiit itaque et colligebat spicas post terga metentium. Accidit autem ut ager ille haberet dominum nomine Booz, qui erat de cognatione Elimelech. 
Ruth 2 4 Et ecce ipse veniebat de Bethlehem dixitque messoribus: “Dominus vobiscum”. Qui responderunt ei: “ Benedicat tibi Dominus ”. 
Ruth 2 5 Dixitque Booz iuveni, qui messoribus praeerat: “ Cuius est haec puella? ”. 
Ruth 2 6 Qui respondit: “ Haec est Moabitis, quae venit cum Noemi de regione Moabitide 
Ruth 2 7 et rogavit, ut spicas colligeret remanentes sequens messorum vestigia; et de mane usque nunc stat in agro et nunc tantum ad momentum requievit ”.
Ruth 2 8 Et ait Booz ad Ruth: “ Audi, filia: ne vadas ad colligendum in alterum agrum nec recedas ab hoc loco, sed iungere puellis meis. 
Ruth 2 9 Vide et, ubi messuerint, sequere eas; mandavi enim pueris, ut nemo tibi molestus sit; sed, si sitieris, vade ad sarcinulas et bibe de aqua, quam pueri hauserint ”. 
Ruth 2 10 Quae cadens in faciem suam et adorans super terram dixit ad eum: “ Unde mihi hoc, ut invenirem gratiam ante oculos tuos, et nosse me dignareris peregrinam mulierem? ”. 
Ruth 2 11 Cui ille respondit: “ Nuntiata sunt mihi omnia, quae feceris socrui tuae post mortem viri tui et quod dereliqueris parentes tuos et terram, in qua nata es, et veneris ad populum, quem ante nesciebas. 
Ruth 2 12 Reddat tibi Dominus pro opere tuo, et plenam mercedem recipias a Domino, Deo Israel, ad quem venisti et sub cuius confugisti alas ”. 
Ruth 2 13 Quae ait: “ Inveniam gratiam ante oculos tuos, domine mi, qui consolatus es me et locutus es ad cor ancillae tuae, quae non sum similis unius puellarum tuarum ”.
Ruth 2 14 Dixitque ad eam Booz hora vescendi: “Veni huc et comede panem et intinge buccellam tuam in aceto ”. Sedit itaque ad messorum latus, et porrexit ei polentam, comeditque et saturata est et tulit reliquias. 
Ruth 2 15 Atque inde surrexit, ut spicas ex more colligeret. Praecepit autem Booz pueris suis dicens: “Etiam inter manipulos colligat, ne prohibeatis eam; 
Ruth 2 16 quin et de fasciculis spicas proicite et remanere permittite, ut colligat, et colligentem nemo corripiat ”.
Ruth 2 17 Collegit ergo in agro usque ad vesperam; et, quae collegerat virga excutiens, invenit hordei quasi ephi mensuram (id est tres modios). 
Ruth 2 18 Quos portans reversa est in civitatem et ostendit socrui suae, quae collegerat; insuper protulit et dedit ei de reliquiis cibi sui, quo saturata fuerat.
Ruth 2 19 Dixitque ei socrus: “ Ubi hodie collegisti et ubi fecisti opus? Sit benedictus, qui misertus est tui! ”. Indicavitque ei apud quem esset operata et dixit: “ Nomen viri est Booz ”. 
Ruth 2 20 Cui respondit Noemi: “ Benedictus sit a Domino, quia non subtraxit gratiam suam nec vivis nec mortuis! ”. Rursumque ait: “ Propinquus noster est homo ex eis, qui pro nobis ius redemptionis habent ”. 
Ruth 2 21 Et Ruth: “ Hoc quoque, inquit, praecepit mihi, ut tamdiu messoribus eius iungerer, donec omnes segetes meterentur ”. 
Ruth 2 22 Cui dixit socrus: “ Melius est, filia mea, ut cum puellis eius exeas ad metendum, ne in alieno agro quispiam tibi molestus sit ”.
Ruth 2 23 Iuncta est itaque puellis Booz usque ad finem messis hordei et tritici; et mansit cum socru sua.
Ruth 3 1 Et dixit ad eam Noemi socrus sua: “ Filia mea, quaeram tibi requiem et providebo, ut bene sit tibi. 
Ruth 3 2 Booz propinquus noster, cuius puellis in agro iuncta eras, ecce ipse hac nocte aream hordei ventilat. 
Ruth 3 3 Lavare igitur, ungere et induere pallio tuo ac descende in aream; non te videat homo, donec esum potumque finierit. 
Ruth 3 4 Quando autem ierit ad dormiendum, nota locum, in quo dormiat; veniesque et discooperies pallium, quo operitur a parte pedum, et ibi iacebis. Ipse autem dicet tibi quid agere debeas ”. 
Ruth 3 5 Quae respondit: “ Quidquid praeceperis, faciam ”.
Ruth 3 6 Descenditque in aream et fecit omnia, quae sibi imperaverat socrus.
Ruth 3 7 Cumque comedisset Booz et bibisset et factus esset hilarior issetque ad dormiendum in extrema parte acervi manipulorum, venit abscondite et, discooperto a pedibus eius pallio, se proiecit. 
Ruth 3 8 Et ecce, nocte iam media, expavit homo et erexit se viditque mulierem iacentem ad pedes suos. 
Ruth 3 9 Et ait illi: “ Quae es? ”. Illaque respondit: “ Ego sum Ruth ancilla tua. Expande pallium tuum super famulam tuam, quia tibi est ius redemptionis ”. 
Ruth 3 10 Et ille: “ Benedicta, inquit, es a Domino, filia; et priorem pietatem posteriore superasti, quia non es secuta iuvenes pauperes sive divites. 
Ruth 3 11 Noli ergo metuere, sed, quidquid dixeris mihi, faciam tibi; scit enim omnis populus, qui habitat intra portas urbis meae, mulierem te esse fortem. 
Ruth 3 12 Nec abnuo me propinquum, sed est alius me propinquior. 
Ruth 3 13 Quiesce hac nocte et, facto mane, si te voluerit propinquitatis iure suscipere, bene, suscipiat; sin autem ille noluerit, vivit Dominus, ego te absque ulla dubitatione suscipiam! Dormi usque mane ”.
Ruth 3 14 Dormivit itaque ad pedes eius usque ad noctis abscessum. Surrexitque, antequam homines se cognoscerent mutuo, et dixit Booz: “ Cave, ne quis noverit quod huc veneris ”. 
Ruth 3 15 Et rursum: “ Expande, inquit, palliolum tuum, quo operiris, et tene utraque manu ”. Qua extendente et tenente, mensus est sex modios hordei et posuit super eam; quae portans ingressa est civitatem 
Ruth 3 16 et venit ad socrum suam. Quae dixit ei: “ Quid egisti, filia? ”. Narravitque ei omnia, quae sibi fecisset homo, 
Ruth 3 17 et ait: “ Ecce sex modios hordei dedit mihi et ait: “ Nolo vacuam te reverti ad socrum tuam ”. 
Ruth 3 18 Dixitque Noemi: “ Exspecta, filia, donec videamus quem res exitum habeat; neque enim cessabit homo, nisi compleverit hodie, quod locutus est ”.
Ruth 4 1 Ascendit ergo Booz ad portam et sedit ibi. Cumque vidisset propinquum praeterire, de quo locutus erat, dixit ad eum: “ Declina paulisper et sede hic ”, vocans eum nomine suo. Qui divertit et sedit. 
Ruth 4 2 Tollens autem Booz decem viros de senioribus civitatis dixit ad eos: “ Sedete hic ”. 
Ruth 4 3 Quibus sedentibus, locutus est ad propinquum: “ Partem agri fratris nostri Elimelech vendit Noemi, quae reversa est de regione Moabitide. 
Ruth 4 4 Quod audire te volui et tibi dicere: Coram cunctis sedentibus et maioribus natu de populo meo, si vis possidere iure propinquitatis, eme et posside; sin autem tibi displicet, hoc ipsum indica mihi, ut sciam quid facere debeam. Nullus est enim propinquus, excepto te, qui prior es, et me, qui secundus sum ”. At ille respondit: “ Ego agrum emam ”. 
Ruth 4 5 Cui dixit Booz: “ Quando emeris agrum de manu Noemi, Ruth quoque Moabitidem, quae uxor defuncti fuit, debes accipere, ut suscites nomen defuncti propinqui tui in hereditate sua ”. 
Ruth 4 6 Qui respondit: “ Cedo iure propinquitatis; neque enim possessionem familiae meae delere debeo. Tu meo utere privilegio, quo me libenter carere profiteor ”.
Ruth 4 7 Hic autem erat mos antiquitus in Israel pro redemptione et commutatione: ut esset firma concessio, solvebat homo calceamentum suum et dabat proximo suo. Hoc erat testimonium cessionis in Israel. 
Ruth 4 8 Dixit ergo propinquus ad Booz: “ Eme tibi ”. Et solvit calceamentum suum de pede suo. 
Ruth 4 9 Et Booz maioribus natu et universo populo: “ Testes, inquit, vos estis hodie quod acquisierim omnia, quae fuerunt Elimelech et Chelion et Mahalon, tradente Noemi, 
Ruth 4 10 et etiam Ruth Moabitidem uxorem Mahalon in coniugium sumpserim, ut suscitem nomen defuncti in hereditate sua, ne vocabulum eius de fratribus suis et de porta loci sui deleatur. Vos, inquam, huius rei hodie testes estis ”. 
Ruth 4 11 Respondit omnis populus, qui erat in porta, et maiores natu: “ Nos testes sumus; faciat Dominus hanc mulierem, quae ingreditur domum tuam, sicut Rachel et Liam, quae aedificaverunt ambae domum Israel. Fortiter age in Ephratha et fac tibi celebre nomen in Bethlehem!
Ruth 4 12 Fiatque domus tua sicut domus Phares, quem Thamar peperit Iudae, de semine, quod dederit Dominus tibi ex hac puella! ”.
Ruth 4 13 Tulit itaque Booz Ruth et accepit uxorem; ingressusque est ad eam, et dedit illi Dominus, ut conciperet et pareret filium. 
Ruth 4 14 Dixeruntque mulieres ad Noemi: “ Benedictus Dominus, qui non est passus, ut deficeret tibi hodie, qui redimit familiam tuam, et vocetur nomen eius in Israel 
Ruth 4 15 et consoletur animam tuam et enutriat senectutem; de nuru enim tua natus est, quae te diligit et multo tibi est melior quam septem filii ”. 
Ruth 4 16 Susceptumque Noemi puerum posuit in sinu suo et gerulae officio fungebatur. 
Ruth 4 17 Vicinae autem mulieres congratulantes ei et dicentes: “ Natus est filius Noemi! ”, vocaverunt nomen eius Obed. Hic est pater Isai patris David.
Ruth 4 18 Hae sunt generationes Phares: Phares genuit Esrom, 
Ruth 4 19 Esrom genuit Aram, Aram genuit Aminadab, 
Ruth 4 20 Aminadab genuit Naasson, Naasson genuit Salmon, 
Ruth 4 21 Salmon genuit Booz, Booz genuit Obed, 
Ruth 4 22 Obed genuit Iesse, Iesse genuit David.
1 Samuel 1 1 Fuit vir unus de Ramathaim Suphita de monte Ephraim, et nomen eius Elcana filius Ieroham filii Eliu filii Thohu filii Suph, Ephrathaeus. 
1 Samuel 1 2 Et habuit duas uxores: nomen uni Anna et nomen secundae Phenenna. Fueruntque Phenennae filii, Annae autem non erant liberi.
1 Samuel 1 3 Et ascendebat vir ille de civitate sua singulis annis, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.
1 Samuel 1 4 Venit ergo dies, et immolavit Elcana dabatque Phenennae uxori suae et cunctis filiis eius et filiabus partes; 
1 Samuel 1 5 Annae autem dabat unam partem electam, quia Annam diligebat; Dominus autem concluserat vulvam eius. 
1 Samuel 1 6 Affligebat quoque eam aemula eius et vehementer angebat, ut conturbaret eam, quod conclusisset Dominus vulvam eius. 
1 Samuel 1 7 Sicque faciebat per singulos annos, cum, redeunte tempore, ascenderent templum Domini, et sic provocabat eam. Porro illa flebat et non capiebat cibum. 
1 Samuel 1 8 Dixit ergo ei Elcana vir suus: “ Anna, cur fles et quare non comedis? Et quam ob rem affligitur cor tuum? Numquid non ego melior sum tibi quam decem filii? ”.
1 Samuel 1 9 Surrexit autem Anna, postquam comederant et biberant in Silo, et Heli sacerdote sedente super sellam ante postes templi Domini. 
1 Samuel 1 10 Cum esset Anna amaro animo, oravit Dominum flens largiter 
1 Samuel 1 11 et votum vovit dicens: “ Domine exercituum, si respiciens videris afflictionem famulae tuae et recordatus mei fueris nec oblitus ancillae tuae dederisque servae tuae sexum virilem, dabo eum Domino omnes dies vitae eius, et novacula non ascendet super caput eius ”.
1 Samuel 1 12 Factum est ergo, cum illa multiplicaret preces coram Domino, ut Heli observaret os eius. 
1 Samuel 1 13 Porro Anna loquebatur in corde suo; tantumque labia illius movebantur, et vox penitus non audiebatur. Aestimavit igitur eam Heli temulentam 
1 Samuel 1 14 dixitque ei: “ Usquequo ebria eris? Digere paulisper vinum, quo mades! ”. 
1 Samuel 1 15 Respondens Anna: “ Nequaquam, inquit, domine mi; nam mulier infelix nimis ego sum: vinumque et omne, quod inebriare potest, non bibi, sed effudi animam meam in conspectu Domini. 
1 Samuel 1 16 Ne reputes ancillam tuam quasi unam de filiabus Belial, quia ex multitudine doloris et maeroris mei locuta sum usque in praesens ”. 
1 Samuel 1 17 Tunc Heli ait ei: “ Vade in pace, et Deus Israel det tibi petitionem, quam rogasti eum ”. 
1 Samuel 1 18 Et illa dixit: “ Utinam inveniat ancilla tua gratiam in oculis tuis ”. Et abiit mulier in viam suam et comedit; vultusque illius non fuerunt amplius sicut prius. 
1 Samuel 1 19 Et surrexerunt mane et adoraverunt coram Domino. Reversique sunt et venerunt in domum suam in Rama. Cognovit autem Elcana Annam uxorem suam, et recordatus est eius Dominus. 
1 Samuel 1 20 Et factum est post circulum dierum concepit Anna et peperit filium vocavitque nomen eius Samuel, eo quod a Domino postulasset eum.
1 Samuel 1 21 Ascendit autem vir Elcana et omnis domus eius, ut immolaret Domino hostiam annuam et votum suum. 
1 Samuel 1 22 Et Anna non ascendit; dixit enim viro suo: “ Non vadam, donec ablactetur infans, et ducam eum, et appareat ante conspectum Domini et maneat ibi iugiter ”. 
1 Samuel 1 23 Et ait ei Elcana vir suus: “ Fac, quod bonum tibi videtur, et mane, donec ablactes eum; precorque, ut impleat Dominus verbum suum ”. Mansit ergo mulier et lactavit filium suum, donec amoveret eum a lacte.
1 Samuel 1 24 Et adduxit eum secum, postquam ablactaverat, cum vitulo trium annorum et tribus modiis farinae et utre vini; et adduxit eum ad domum Domini in Silo. Puer autem erat adhuc infantulus. 
1 Samuel 1 25 Et immolaverunt vitulum et obtulerunt puerum Heli, 
1 Samuel 1 26 et ait Anna: “ Obsecro, mi domine; vivit anima tua, domine, ego sum illa mulier, quae steti coram te hic orans Dominum. 
1 Samuel 1 27 Pro puero isto oravi, et dedit mihi Dominus petitionem meam, quam postulavi eum. 
1 Samuel 1 28 Idcirco et ego commodavi eum Domino; cunctis diebus, quibus vivet, postulatus erit pro Domino ”. Et adoraverunt ibi Dominum.
1 Samuel 2 1 Et oravit Anna et ait: “ Exsultavit cor meum in Do mino, exaltatum est cornu meum in Deo meo; dilatatum est os meum super inimicos meos, quoniam laetata sum in salutari tuo.
1 Samuel 2 2 Non est sanctus ut est Dominus; neque enim est alius extra te, et non est fortis sicut Deus noster.
1 Samuel 2 3 Nolite multiplicare loqui sublimia gloriantes. Recedant superba de ore vestro, quia Deus scientiarum Dominus est, et ab eo ponderantur actiones.
1 Samuel 2 4 Arcus fortium confractus est, et infirmi accincti sunt robore.
1 Samuel 2 5 Saturati prius pro pane se locaverunt, et famelici non eguerunt amplius. Sterilis peperit plurimos, et, quae multos habebat filios, emarcuit.
1 Samuel 2 6 Dominus mortificat et vivificat, deducit ad infernum et reducit.
1 Samuel 2 7 Dominus pauperem facit et ditat, humiliat et sublevat;
1 Samuel 2 8 suscitat de pulvere egenum et de stercore elevat pauperem, ut sedeat cum principibus et solium gloriae teneat. Domini enim sunt cardines terrae, et posuit super eos orbem.
1 Samuel 2 9 Pedes sanctorum suorum servabit, et impii in tenebris conticescent, quia non in fortitudine sua roborabitur vir.
1 Samuel 2 10 Dominus conteret adversarios suos; super ipsos in caelis tonabit. Dominus iudicabit fines terrae et dabit imperium regi suo et sublimabit cornu christi sui ”.
1 Samuel 2 11 Et abiit Elcana in Rama in domum suam. Puer autem erat minister in conspectu Domini ante faciem Heli sacerdotis.
1 Samuel 2 12 Porro filii Heli filii Belial nescientes Dominum 
1 Samuel 2 13 neque officium sacerdotum ad populum, sed, quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua 
1 Samuel 2 14 et mittebat eam in lebetem vel in caldariam aut in ollam sive in cacabum et omne, quod levabat fuscinula, tollebat sacerdos sibi. Sic faciebant universo Israeli venienti in Silo. 
1 Samuel 2 15 Etiam, antequam adolerent adipem, veniebat puer sacerdotis et dicebat immolanti: “ Da mihi carnem, ut coquam sacerdoti; non enim accipiet a te carnem coctam sed crudam ”. 
1 Samuel 2 16 Dicebatque illi immolans: “ Incendatur primum iuxta morem hodie adeps, et tolle tibi, quantumcumque desiderat anima tua ”. Qui respondens aiebat ei: “ Nequaquam; nunc enim dabis, alioquin tollam vi ”. 
1 Samuel 2 17 Erat ergo peccatum puerorum grande nimis coram Domino, quia detrahebant sacrificio Domini.
1 Samuel 2 18 Samuel autem ministrabat ante faciem Domini, puer accinctus ephod lineo. 
1 Samuel 2 19 Et tunicam parvam faciebat ei mater sua, quam afferebat ei singulis annis ascendens cum viro suo, ut immolaret hostiam annuam. 
1 Samuel 2 20 Et benedicebat Heli Elcanae et uxori eius dicebatque: “ Reddat tibi Dominus semen de muliere hac pro petitione, quae postulata est pro Domino ”. Et abierunt in locum suum. 
1 Samuel 2 21 Visitavit ergo Dominus Annam, et concepit et peperit tres filios et duas filias. Et crevit puer Samuel apud Dominum.
1 Samuel 2 22 Heli autem erat senex valde et audivit omnia, quae faciebant filii sui universo Israeli et quomodo dormiebant cum mulieribus, quae ministrabant ad ostium tabernaculi, 
1 Samuel 2 23 et dixit eis: “ Quare facitis res huiuscemodi, quas ego audio, res pessimas, ab omni populo? 
1 Samuel 2 24 Nolite, filii mei; non enim est bona fama, quam ego audio, ut transgredi faciatis populum Domini.
1 Samuel 2 25 Si peccaverit vir in virum, arbiter ei potest esse Deus; si autem in Dominum peccaverit vir, quis intercedet pro eo? ”. Et non audierunt vocem patris sui, quia voluit Dominus occidere eos.
1 Samuel 2 26 Puer autem Samuel proficiebat atque crescebat et placebat tam Domino quam hominibus.
1 Samuel 2 27 Venit autem vir Dei ad Heli et ait ad eum: “ Haec dicit Dominus: Numquid non aperte revelatus sum domui patris tui, cum esset in Aegypto in domo pharaonis? 
1 Samuel 2 28 Et elegi eum ex omnibus tribubus Israel mihi in sacerdotem, ut ascenderet ad altare meum et adoleret mihi incensum et portaret ephod coram me; et dedi domui patris tui omnia de sacrificiis filiorum Israel. 
1 Samuel 2 29 Quare calce abicitis victimam meam et munera mea, quae praecepi, ut offerrentur in templo, et magis honorasti filios tuos quam me, ut impinguaremini primitiis omnis sacrificii Israel populi mei?
1 Samuel 2 30 Propterea ait Dominus, Deus Israel: Loquens locutus sum, ut domus tua et domus patris tui ministraret in conspectu meo usque in sempiternum. Nunc autem, dicit Dominus, absit hoc a me. Sed quicumque glorificaverit me, glorificabo eum; qui autem contemnunt me, erunt ignobiles. 
1 Samuel 2 31 Ecce dies veniunt, et praecidam brachium tuum et brachium domus patris tui, ut non sit senex in domo tua. 
1 Samuel 2 32 Et videbis aemulum tuum in templo in universis prosperis Israel; et non erit senex in domo tua omnibus diebus. 
1 Samuel 2 33 Verumtamen non auferam penitus virum ex te ab altari meo; sed ut deficiant oculi tui, et tabescat anima tua, et pars magna domus tuae morietur, cum ad virilem aetatem venerit. 
1 Samuel 2 34 Hoc autem erit tibi signum, quod venturum est duobus filiis tuis Ophni et Phinees: in die uno morientur ambo.
1 Samuel 2 35 Et suscitabo mihi sacerdotem fidelem, qui iuxta cor meum et animam meam faciat; et aedificabo ei domum fidelem, et ambulabit coram christo meo cunctis diebus. 
1 Samuel 2 36 Futurum est autem ut quicumque remanserit in domo tua, veniat, ut procidat ante illum pro nummo argenteo et torta panis dicatque: “Dimitte me, obsecro, ad unam partem sacerdotalem, ut comedam buccellam panis” ”.
1 Samuel 3 1 Puer autem Samuel ministrabat Domino coram Heli. Et sermo Domini erat pretiosus in diebus illis: non erat visio frequens. 
1 Samuel 3 2 Factum est ergo in die quadam, Heli iacebat in loco suo, et oculi eius caligaverant, nec poterat videre. 
1 Samuel 3 3 Lucerna Dei nondum exstincta erat, et Samuel dormiebat in templo Domini, ubi erat arca Dei. 
1 Samuel 3 4 Et vocavit Dominus Samuel, qui respondens ait: “ Ecce ego ”. 
1 Samuel 3 5 Et cucurrit ad Heli et dixit: “ Ecce ego; vocasti enim me ”. Qui dixit: “ Non vocavi. Revertere; dormi! ”. Et abiit et dormivit.
1 Samuel 3 6 Et Dominus rursum vocavit Samuel. Consurgensque Samuel abiit ad Heli et dixit: “ Ecce ego, quia vocasti me ”. Qui respondit: “ Non vocavi te, fili mi. Revertere et dormi! ”. 
1 Samuel 3 7 Porro Samuel necdum sciebat Dominum, neque revelatus fuerat ei sermo Domini.
1 Samuel 3 8 Et Dominus rursum vocavit Samuel tertio, qui consurgens abiit ad Heli 
1 Samuel 3 9 et ait: “ Ecce ego, quia vocasti me ”. Intellexit igitur Heli quia Dominus vocaret puerum, et ait ad Samuel: “ Vade et dormi; et, si deinceps vocaverit te, dices: “ Loquere, Domine, quia audit servus tuus” ”. Abiit ergo Samuel et dormivit in loco suo.
1 Samuel 3 10 Et venit Dominus et stetit et vocavit, sicut vocaverat prius: “ Samuel, Samuel ”. Et ait Samuel: “ Loquere, quia audit servus tuus ”. 
1 Samuel 3 11 Et dixit Dominus ad Samuel: “ Ecce ego facio verbum in Israel, quod quicumque audierit, tinnient ambae aures eius. 
1 Samuel 3 12 In die illo suscitabo adversum Heli omnia, quae locutus sum super domum eius: incipiam et complebo. 
1 Samuel 3 13 Praedixi enim ei quod iudicaturus essem domum eius in aeternum propter iniquitatem, eo quod noverat filios suos contemnere Deum et non corripuit eos. 
1 Samuel 3 14 Idcirco iuravi domui Heli quod non expietur iniquitas domus eius victimis et muneribus usque in aeternum ”.
1 Samuel 3 15 Dormivit autem Samuel usque mane aperuitque ostia domus Domini. Et Samuel timebat indicare visionem Heli. 
1 Samuel 3 16 Vocavit ergo Heli Samuelem et dixit: “ Samuel, fili mi ”. Qui respondens ait: “ Praesto sum ”. 
1 Samuel 3 17 Et interrogavit eum: “ Quis est sermo, quem locutus est ad te? Oro te, ne celaveris me. Haec faciat tibi Deus et haec addat, si absconderis a me sermonem ex omnibus verbis, quae dicta sunt tibi ”. 
1 Samuel 3 18 Indicavit itaque ei Samuel universos sermones et non abscondit ab eo. Et ille respondit: “ Dominus est! Quod bonum est in oculis suis, faciat ”.
1 Samuel 3 19 Crevit autem Samuel, et Dominus erat cum eo, et non cecidit ex omnibus verbis eius in terram. 
1 Samuel 3 20 Et cognovit universus Israel a Dan usque Bersabee quod constitutus esset Samuel propheta Domini. 
1 Samuel 3 21 Et addidit Dominus ut appareret in Silo, quoniam revelatus fuerat Dominus Samueli in Silo iuxta verbum Domini. Et evenit sermo Samuelis universo Israeli.
1 Samuel 4 1 Et factum est in diebus illis, convenerunt Philisthim in pu gnam; et egressus est Israel obviam Philisthim in proelium et castrametatus est iuxta Abenezer. Porro Philisthim venerunt in Aphec 
1 Samuel 4 2 et instruxerunt aciem contra Israel. Crescente autem certamine, terga vertit Israel Philisthaeis; et caesi sunt in illo certamine passim per agros quasi quattuor milia virorum.
1 Samuel 4 3 Et reversus est populus ad castra, dixeruntque maiores natu de Israel: “ Quare percussit nos Dominus hodie coram Philisthim? Afferamus ad nos de Silo arcam foederis Domini, et veniat in medium nostri, ut salvet nos de manu inimicorum nostrorum ”. 
1 Samuel 4 4 Misit ergo populus in Silo, et tulerunt inde arcam foederis Domini exercituum sedentis super cherubim; erantque duo filii Heli cum arca foederis Dei, Ophni et Phinees.
1 Samuel 4 5 Cumque venisset arca foederis Domini in castra, vociferatus est omnis Israel clamore grandi, et personuit terra. 
1 Samuel 4 6 Et audierunt Philisthim vocem clamoris dixeruntque: “ Quaenam est haec vox clamoris magni in castris Hebraeorum? ”. Et cognoverunt quod arca Domini venisset in castra. 
1 Samuel 4 7 Timueruntque Philisthim dicentes: “ Venit Deus in castra! ”. Et ingemuerunt dicentes: 
1 Samuel 4 8 “ Vae nobis! Non enim fuit tanta exsultatio heri et nudiustertius. Vae nobis! Quis nos servabit de manu deorum sublimium istorum? Hi sunt dii, qui percusserunt Aegyptum omni plaga in deserto. 
1 Samuel 4 9 Confortamini et estote viri, Philisthim, ne serviatis Hebraeis, sicut illi servierunt vobis. Estote viri et bellate! ”.
1 Samuel 4 10 Pugnaverunt ergo Philisthim, et caesus est Israel, et fugit unusquisque in tabernaculum suum; et facta est plaga magna nimis, et ceciderunt de Israel triginta milia peditum. 
1 Samuel 4 11 Et arca Dei capta est; duoque filii Heli mortui sunt, Ophni et Phinees.
1 Samuel 4 12 Currens autem vir de Beniamin ex acie venit in Silo in die illo scissa veste et conspersus pulvere caput. 
1 Samuel 4 13 Cumque ille venisset, Heli sedebat super sellam iuxta portam aspectans viam; erat enim cor eius pavens pro arca Dei. Vir autem ille, postquam ingressus est, nuntiavit urbi; et ululavit omnis civitas. 
1 Samuel 4 14 Et audivit Heli sonitum clamoris dixitque: “ Quis est hic sonitus tumultus huius? ”. At ille festinavit et venit et nuntiavit Heli. 
1 Samuel 4 15 Heli autem erat nonaginta et octo annorum, et oculi eius caligaverant, et videre non poterat. 
1 Samuel 4 16 Et dixit ad Heli: “ Ego sum qui veni de proelio et ego qui de acie fugi hodie ”. Cui ille ait: “ Quid actum est, fili mi? ”. 
1 Samuel 4 17 Respondens autem, qui nuntiabat: “ Fugit, inquit, Israel coram Philisthim, et ruina magna facta est in populo; insuper et duo filii tui mortui sunt, Ophni et Phinees, et arca Dei capta est ”.
1 Samuel 4 18 Cumque ille nominasset arcam Dei, cecidit de sella retrorsum iuxta ostium et, fractis cervicibus, mortuus est; senex enim erat vir et gravis. Et ipse iudicavit Israel quadraginta annis.
1 Samuel 4 19 Nurus autem eius, uxor Phinees, praegnans erat vicinaque partui. Et, audito nuntio quod capta esset arca Dei et mortuus socer suus et vir suus, incurvavit se et peperit; irruerant enim in eam dolores subiti. 
1 Samuel 4 20 In ipso autem momento mortis eius dixerunt ei, quae stabant circa eam: “ Ne timeas, quia filium peperisti ”. Quae non respondit eis neque animadvertit. 
1 Samuel 4 21 Et vocavit puerum Ichabod dicens: “ Translata est gloria de Israel! ”, quia capta est arca Dei et pro socero suo et pro viro suo. 
1 Samuel 4 22 Et ait: “ Translata est gloria ab Israel, eo quod capta est arca Dei! ”.
1 Samuel 5 1 Philisthim autem tulerunt arcam Dei et asportaverunt eam a Abenezer in Azotum. 
1 Samuel 5 2 Tulerunt Philisthim arcam Dei et intulerunt eam in templum Dagon et statuerunt eam iuxta Dagon. 
1 Samuel 5 3 Cumque surrexissent Azotii altera die, ecce Dagon iacebat pronus in terram ante arcam Domini; et tulerunt Dagon et restituerunt eum in loco suo. 
1 Samuel 5 4 Rursumque mane die altera consurgentes invenerunt Dagon iacentem super faciem suam in terram coram arca Domini; caput autem Dagon et duae palmae manuum eius abscisae erant super limen: 
1 Samuel 5 5 porro Dagon truncus solus remanserat in loco suo. Propter hanc causam non calcant sacerdotes Dagon et omnes, qui ingrediuntur templum eius, super limen Dagon in Azoto usque in hodiernum diem.
1 Samuel 5 6 Aggravata est autem manus Domini super Azotios, et demolitus est eos et percussit eos tumoribus, Azotum et fines eius. 
1 Samuel 5 7 Videntes autem viri Azotii huiuscemodi plagam dixerunt: “ Non maneat arca Dei Israel apud nos, quoniam dura est manus eius super nos et super Dagon deum nostrum ”. 
1 Samuel 5 8 Et mittentes congregaverunt omnes principes Philisthinorum ad se et dixerunt: “ Quid faciemus de arca Dei Israel? ”. Responderuntque: “ In Geth circumducatur arca Dei Israel ”. Et circumduxerunt arcam Dei Israel. 
1 Samuel 5 9 Postquam autem circumduxerunt eam, facta est manus Domini super civitatem, pavor magnus nimis; et percussit viros urbis a parvo usque ad maiorem, et eruperunt eis tumores. 
1 Samuel 5 10 Miserunt ergo arcam Dei in Accaron. Cumque venisset arca Dei in Accaron, exclamaverunt Accaronitae dicentes: “ Adduxerunt ad nos arcam Dei Israel, ut interficiat nos et populum nostrum! ”. 
1 Samuel 5 11 Miserunt itaque et congregaverunt omnes principes Philisthinorum et dixerunt: “ Dimittite arcam Dei Israel, et revertatur in locum suum et non interficiat nos cum populo nostro ”. 
1 Samuel 5 12 Fiebat enim pavor mortis in tota civitate, et gravissima valde manus Dei. Viri quoque, qui mortui non fuerant, percutiebantur tumoribus, et ascendebat ululatus civitatis in caelum.
1 Samuel 6 1 Fuit ergo arca Domini in regio ne Philisthinorum septem mensi bus; 
1 Samuel 6 2 et vocaverunt Philisthim sacerdotes et divinos dicentes: “ Quid faciemus de arca Domini? Indicate nobis quomodo remittemus eam in locum suum ”. Qui dixerunt: 
1 Samuel 6 3 “ Si remittitis arcam Dei Israel, nolite dimittere eam vacuam, sed, quod debetis, reddite ei pro peccato, et tunc curabimini; scietis quare non recedat manus eius a vobis ”. 
1 Samuel 6 4 Qui dixerunt: “ Quid est quod pro delicto reddere debeamus ei? ”. Responderuntque illi: 
1 Samuel 6 5 “ Iuxta numerum principum Philisthinorum quinque tumores aureos facietis et quinque mures aureos, quia plaga una fuit omnibus vobis et principibus vestris. Facietisque similitudines tumorum vestrorum et similitudines murium, qui demoliti sunt terram, et dabitis Deo Israel gloriam, si forte relevet manum suam a vobis et a diis vestris et a terra vestra. 
1 Samuel 6 6 Quare gravatis corda vestra, sicut aggravavit Aegyptus et pharao cor suum? Nonne, postquam percussit eos, tunc dimiserunt eos, et abierunt? 
1 Samuel 6 7 Nunc ergo arripite et facite plaustrum novum unum et duas vaccas fetas, quibus non est impositum iugum, iungite in plaustro; et recludite vitulos earum domi. 
1 Samuel 6 8 Tolletisque arcam Domini et ponetis in plaustro; et similitudines aureas, quas exsolvistis ei pro delicto, ponetis in capsella ad latus eius et dimittite eam, ut vadat, 
1 Samuel 6 9 et aspicietis. Et siquidem per viam finium suorum ascenderit contra Bethsames, ipse fecit nobis hoc malum grande; sin autem minime, sciemus quia nequaquam manus eius tetigit nos, sed casu accidit ”.
1 Samuel 6 10 Fecerunt ergo illi hoc modo et tollentes duas vaccas, quae lactabant vitulos, iunxerunt ad plaustrum vitulosque earum concluserunt domi; 
1 Samuel 6 11 et posuerunt arcam Dei super plaustrum et capsellam, quae habebat mures aureos et similitudines tumorum.
1 Samuel 6 12 Ibant autem in directum vaccae per viam, quae ducit Bethsames, et itinere uno gradiebantur pergentes et mugientes et non declinabant neque ad dextram neque ad sinistram. Sed et principes Philisthim sequebantur usque ad terminos Bethsames. 
1 Samuel 6 13 Porro Bethsamitae metebant triticum in valle; et elevantes oculos viderunt arcam et gavisi sunt, cum vidissent.
1 Samuel 6 14 Et plaustrum venit in agrum Iosue Bethsamitae et stetit ibi. Erat autem ibi lapis magnus; et conciderunt ligna plaustri vaccasque imposuerunt super ea holocaustum Domino. 
1 Samuel 6 15 Levitae autem deposuerunt arcam Dei et capsellam, quae erat iuxta eam, in qua erant similitudines aureae; et posuerunt super lapidem grandem. Viri autem Bethsamitae obtulerunt holocausta et immolaverunt victimas in die illa Domino. 
1 Samuel 6 16 Et quinque principes Philisthinorum viderunt et reversi sunt in Accaron in die illa.
1 Samuel 6 17 Hi sunt autem tumores aurei, quos reddiderunt Philisthim pro delicto Domino: Azotus unum, Gaza unum, Ascalon unum, Geth unum, Accaron unum; 
1 Samuel 6 18 et mures aureos secundum numerum urbium Philisthim quinque principum, ab urbe murata usque ad villam, quae erat absque muro; et lapis ille magnus, super quem posuerunt arcam Domini, testis est usque in hunc diem in agro Iosue Bethsamitis.
1 Samuel 6 19 Filii autem Iechoniae non sunt gavisi super viros Bethsamites quia viderant arcam Domini; et percussit Dominus de populo septuaginta viros. Luxitque populus eo quod Dominus percussisset plebem plaga magna; 
1 Samuel 6 20 et dixerunt viri Bethsamitae: “ Quis poterit stare in conspectu Domini, Dei sancti huius? Et ad quem ascendet a nobis? ”. 
1 Samuel 6 21 Miseruntque nuntios ad habitatores Cariathiarim dicentes: “ Reduxerunt Philisthim arcam Domini. Descendite et ducite eam sursum ad vos ”.
1 Samuel 7 1 Venerunt ergo viri Cariathiarim et duxerunt arcam Domini sursum et intulerunt eam in domum Abinadab in colle; Eleazarum autem filium eius sanctificaverunt, ut custodiret arcam Domini.
1 Samuel 7 2 Et factum est, ex qua die mansit arca Domini in Cariathiarim, multiplicati sunt dies; erat quippe iam annus vicesimus, et ingemuit omnis domus Israel post Dominum. 
1 Samuel 7 3 Ait autem Samuel ad universam domum Israel dicens: “ Si in toto corde vestro revertimini ad Dominum, auferte deos alienos de medio vestri et Astharoth et praeparate corda vestra Domino et servite ei soli, et eruet vos de manu Philisthim ”. 
1 Samuel 7 4 Abstulerunt ergo filii Israel Baalim et Astharoth et servierunt Domino soli.
1 Samuel 7 5 Dixit autem Samuel: “ Congregate universum Israel in Maspha, ut orem pro vobis Dominum ”. 
1 Samuel 7 6 Et convenerunt in Maspha hauseruntque aquam et effuderunt in conspectu Domini et ieiunaverunt in die illa et dixerunt ibi: “ Peccavimus Domino ”. Iudicavitque Samuel filios Israel in Maspha.
1 Samuel 7 7 Et audierunt Philisthim quod congregati essent filii Israel in Maspha, et ascenderunt principes Philisthinorum ad Israel. Quod cum audissent filii Israel, timuerunt a facie Philisthinorum 
1 Samuel 7 8 dixeruntque ad Samuel: “ Ne cesses pro nobis clamare ad Dominum Deum nostrum, ut salvet nos de manu Philisthinorum ”. 
1 Samuel 7 9 Tulit ergo Samuel agnum lactantem unum et obtulit illum holocaustum integrum Domino; et clamavit Samuel ad Dominum pro Israel, et exaudivit eum Dominus. 
1 Samuel 7 10 Factum est autem cum Samuel offerret holocaustum, Philisthim iniere proelium contra Israel. Intonuit autem Dominus fragore magno in die illa super Philisthim et exterruit eos, et caesi sunt a facie Israel. 
1 Samuel 7 11 Egressique viri Israel de Maspha persecuti sunt Philisthaeos et percusserunt eos usque ad locum, qui erat subter Bethchar. 
1 Samuel 7 12 Tulit autem Samuel lapidem unum et posuit eum inter Maspha et inter Sen et vocavit nomen loci illius Abenezer (id est Lapis adiutorii) dixitque: “ Hucusque auxiliatus est nobis Dominus ”.
1 Samuel 7 13 Et humiliati sunt Philisthim nec apposuerunt ultra ut venirent in terminos Israel. Facta est itaque manus Domini super Philisthaeos cunctis diebus Samuel. 
1 Samuel 7 14 Et redditae sunt urbes, quas tulerant Philisthim ab Israel, Israeli ab Accaron usque Geth; et terminos earum liberavit Israel de manu Philisthinorum. Eratque pax inter Israel et Amorraeum.
1 Samuel 7 15 Iudicabat quoque Samuel Israel cunctis diebus vitae suae 
1 Samuel 7 16 et ibat per singulos annos circumiens Bethel et Galgala et Maspha et iudicabat Israelem in supradictis locis. Revertebaturque in Rama; ibi enim erat domus eius, et ibi iudicabat Israelem. Aedificavit etiam ibi altare Domino.
1 Samuel 8 1 Factum est autem cum senuis set, Samuel posuit filios suos iu dices Israel. 
1 Samuel 8 2 Fuitque nomen filii eius primogeniti Ioel et nomen secundi Abia; iudicabant in Bersabee. 
1 Samuel 8 3 Et non ambulaverunt filii illius in viis eius, sed declinaverunt post avaritiam acceperuntque munera et perverterunt iudicium.
1 Samuel 8 4 Congregati ergo universi maiores natu Israel venerunt ad Samuel in Rama 
1 Samuel 8 5 dixeruntque ei: “ Ecce tu senuisti, et filii tui non ambulant in viis tuis; nunc ergo constitue nobis regem, ut iudicet nos, sicut universae habent nationes ”. 
1 Samuel 8 6 Displicuitque sermo in oculis Samuelis, eo quod dixissent: “ Da nobis regem, ut iudicet nos ”. Et oravit Samuel ad Dominum. 
1 Samuel 8 7 Dixit autem Dominus ad Samuel: “ Audi vocem populi in omnibus, quae loquuntur tibi; non enim te abiecerunt, sed me abiecerunt, ne regnem super eos. 
1 Samuel 8 8 Iuxta omnia opera sua, quae fecerunt a die, qua eduxi eos de Aegypto, usque ad diem hanc, sicut dereliquerunt me et servierunt diis alienis, sic faciunt etiam tibi. 
1 Samuel 8 9 Nunc ergo audi vocem eorum; verumtamen contestare eos et praedic eis ius regis, qui regnaturus est super eos ”.
1 Samuel 8 10 Dixit itaque Samuel omnia verba Domini ad populum, qui petierat a se regem, 
1 Samuel 8 11 et ait: “ Hoc erit ius regis, qui imperaturus est vobis: Filios vestros tollet et ponet in curribus suis facietque sibi equites, et current ante quadrigas eius; 
1 Samuel 8 12 et constituet sibi tribunos et centuriones et aratores agrorum suorum et messores segetum et fabros armorum et curruum suorum. 
1 Samuel 8 13 Filias quoque vestras faciet sibi unguentarias et focarias et panificas. 
1 Samuel 8 14 Agros quoque vestros et vineas et oliveta optima tollet et dabit servis suis. 
1 Samuel 8 15 Sed et segetes vestras et vinearum reditus addecimabit, ut det eunuchis et famulis suis. 
1 Samuel 8 16 Servos etiam vestros et ancillas et boves vestros optimos et asinos auferet et ponet in opere suo. 
1 Samuel 8 17 Greges vestros addecimabit, vosque eritis ei servi. 
1 Samuel 8 18 Et clamabitis in die illa a facie regis vestri, quem elegistis vobis, et non exaudiet vos Dominus in die illa ”.
1 Samuel 8 19 Noluit autem populus audire vocem Samuel, sed dixerunt: “ Nequaquam: rex enim erit super nos, 
1 Samuel 8 20 et erimus nos quoque sicut omnes gentes; et iudicabit nos rex noster et egredietur ante nos et pugnabit bella nostra pro nobis ”. 
1 Samuel 8 21 Et audivit Samuel omnia verba populi et locutus est ea in auribus Domini. 
1 Samuel 8 22 Dixit autem Dominus ad Samuel: “ Audi vocem eorum et constitue super eos regem ”. Et ait Samuel ad viros Israel: “ Vadat unusquisque in civitatem suam ”.
1 Samuel 9 1 Et erat vir de Beniamin nomine Cis filius Abiel filii Seror filii Be chorath filii Aphia, Beniaminita vir potens. 
1 Samuel 9 2 Et erat ei filius vocabulo Saul electus et bonus, et non erat vir de filiis Israel melior illo; ab umero et sursum eminebat super omnem populum.
1 Samuel 9 3 Perierant autem asinae Cis patris Saul, et dixit Cis ad Saul filium suum: “ Tolle tecum unum de pueris et consurgens vade et quaere asinas ”. Qui cum transissent per montem Ephraim 
1 Samuel 9 4 et per terram Salisa et non invenissent, transierunt etiam per terram Salim, et non erant, sed et per terram Iemini et minime reppererunt. 
1 Samuel 9 5 Cum autem venissent in terram Suph, dixit Saul ad puerum suum, qui erat cum eo: “ Veni, et revertamur, ne forte dimiserit pater meus asinas et sollicitus sit pro nobis ”. 
1 Samuel 9 6 Qui ait ei: “ Ecce est vir Dei in civitate hac, vir nobilis. Omne quod loquitur, absque ambiguitate venit. Nunc ergo eamus illuc, si forte indicet nobis de via nostra, propter quam venimus ”. 
1 Samuel 9 7 Dixitque Saul ad puerum suum: “ Ecce ibimus; quid feremus ad virum? Panis defecit in sitarciis nostris, et sportulam non habemus, ut demus homini Dei. Quid habemus? ”. 
1 Samuel 9 8 Rursum puer respondit Sauli et ait: “ Ecce inventa est in manu mea quarta pars sicli argenti; demus homini Dei, ut indicet nobis viam nostram ”. — 
1 Samuel 9 9 Olim in Israel sic loquebatur unusquisque vadens consulere Deum: “ Venite, et eamus ad videntem ”; qui enim propheta dicitur hodie, vocabatur olim videns. — 
1 Samuel 9 10 Et dixit Saul ad puerum suum: “ Optimus sermo tuus; veni, eamus ”. Et ierunt in civitatem, in qua erat vir Dei.
1 Samuel 9 11 Cumque ascenderent clivum civitatis, invenerunt puellas egredientes ad hauriendam aquam et dixerunt eis: “ Num hic est videns? ”. 
1 Samuel 9 12 Quae respondentes dixerunt illis: “ Hic est: ecce ante te, festina nunc; hodie enim venit in civitatem, quia sacrificium est hodie populo in excelso. 
1 Samuel 9 13 Ingredientes urbem statim invenietis eum, antequam ascendat excelsum ad vescendum; neque enim comesurus est populus, donec ille veniat, quia ipse benedicit hostiae, et deinceps comedunt, qui vocati sunt. Nunc ergo conscendite, quia statim reperietis eum ”.
1 Samuel 9 14 Et ascenderunt in civitatem. Cumque illi intrarent in urbem, apparuit Samuel egrediens obviam eis, ut ascenderet in excelsum.
1 Samuel 9 15 Dominus autem revelaverat Samuel, ante unam diem quam veniret Saul, dicens: 
1 Samuel 9 16 “ Hac ipsa, quae nunc est hora, cras mittam ad te virum de terra Beniamin, et unges eum ducem super populum meum Israel, et salvabit populum meum de manu Philisthinorum, quia respexi populum meum; venit enim clamor eorum ad me ”. 
1 Samuel 9 17 Cumque aspexisset Samuel Saulem, Dominus ait ei: “ Ecce vir, quem dixeram tibi; iste dominabitur populo meo ”.
1 Samuel 9 18 Accessit autem Saul ad Samuelem in medio portae et ait: “ Indica, oro, mihi: Ubi est domus videntis? ”. 
1 Samuel 9 19 Et respondit Samuel Sauli dicens: “ Ego sum videns. Ascende ante me in excelsum, ut comedatis mecum hodie. Et dimittam te mane et omnia, quae sunt in corde tuo, indicabo tibi; 
1 Samuel 9 20 et de asinis, quas perdidisti nudiustertius, ne sollicitus sis, quia inventae sunt. Et cuius erunt optima quaeque Israel? Nonne tibi et omni domui patris tui? ”. 
1 Samuel 9 21 Respondens autem Saul ait: “Numquid non Beniaminita ego sum de minima tribu Israel, et cognatio mea novissima inter omnes familias de tribu Beniamin? Quare ergo locutus es mihi sermonem istum? ”.
1 Samuel 9 22 Assumens itaque Samuel Saulem et puerum eius introduxit eos in triclinium et dedit eis locum in capite eorum, qui fuerant invitati: erant enim quasi triginta viri. 
1 Samuel 9 23 Dixitque Samuel coco: “ Da partem, quam dedi tibi et praecepi, ut reponeres seorsum apud te ”. 
1 Samuel 9 24 Levavit autem cocus armum et caudam et posuit ante Saul. Dixitque Samuel: “ Ecce quod remansit; pone ante te et comede, quia de industria servatum est tibi, quando populum vocavi ”. Et comedit Saul cum Samuel in die illa.
1 Samuel 9 25 Et descenderunt de excelso in oppidum. Et straverunt pro Saul in solario, et dormivit.
1 Samuel 9 26 Cumque mane surrexissent, et iam elucesceret, vocavit Samuel Saul in solario dicens: “ Surge, ut dimittam te ”. Et surrexit Saul. Egressique sunt ambo, ipse videlicet et Samuel. 
1 Samuel 9 27 Cumque descenderent in extrema parte civitatis, Samuel dixit ad Saul: “ Dic puero, ut antecedat nos — et ille antecessit C; tu autem subsiste paulisper, ut indicem tibi verbum Domini ”.
1 Samuel 10 1 Tulit autem Samuel lenticulam olei et effudit super caput eius et deosculatus eum ait: “ Ecce unxit te Dominus in principem super populum suum, super Israel. Et tu dominaberis populo Domini et tu liberabis eum de manu inimicorum eius, qui in circuitu eius sunt. Et hoc tibi signum quia unxit te Deus in principem super hereditatem suam: 
1 Samuel 10 2 cum abieris hodie a me, invenies duos viros iuxta sepulcrum Rachel in finibus Beniamin, dicentque tibi: “Inventae sunt asinae, ad quas ieras perquirendas; et intermissis pater tuus asinis sollicitus est pro vobis et dicit: Quid faciam de filio meo?”. 
1 Samuel 10 3 Cumque abieris inde et ultra transieris et veneris ad quercum Thabor, invenient te ibi tres viri ascendentes ad Deum in Bethel: unus portans tres haedos et alius tres tortas panis et alius portans utrem vini. 
1 Samuel 10 4 Cumque te salutaverint, dabunt tibi duos panes, et accipies de manu eorum. 
1 Samuel 10 5 Post haec venies in Gabaa Dei, ubi est statio Philisthinorum; et, cum ingressus fueris ibi urbem, obviam habebis gregem prophetarum descendentium de excelso et ante eos psalterium et tympanum et tibiam et citharam ipsosque prophetantes. 
1 Samuel 10 6 Et insiliet in te spiritus Domini, et prophetabis cum eis et mutaberis in virum alium. 
1 Samuel 10 7 Quando ergo evenerint signa haec omnia tibi, fac, quaecumque invenerit manus tua, quia Dominus tecum est. 
1 Samuel 10 8 Et descendes ante me in Galgala. Ego quippe descendam ad te, ut offeram oblationem et immolem victimas pacificas. Septem diebus exspectabis, donec veniam ad te et ostendam tibi, quae facias ”.
1 Samuel 10 9 Itaque, cum avertisset umerum suum, ut abiret a Samuele, immutavit ei Deus cor aliud, et venerunt omnia signa haec in die illa. 
1 Samuel 10 10 Veneruntque inde in Gabaa, et ecce grex prophetarum obvius ei; et insiluit super eum spiritus Dei, et prophetavit in medio eorum. 
1 Samuel 10 11 Videntes autem omnes, qui noverant eum heri et nudiustertius, quod esset cum prophetis et prophetaret, dixerunt ad invicem: “ Quaenam res accidit filio Cis? Num et Saul inter prophetas? ”. 
1 Samuel 10 12 Responditque vir loci illius dicens: “ Et quis pater eorum? ”. Propterea versum est in proverbium: “ Num et Saul inter prophetas? ”.
1 Samuel 10 13 Cessavit autem prophetare et venit in Gabaa; 
1 Samuel 10 14 dixitque patruus Saul ad eum et ad puerum eius: “ Quo abistis? ”. Qui respondit: “ Quaerere asinas; quas cum non repperissemus, venimus ad Samuelem”. 
1 Samuel 10 15 Et dixit ei patruus suus: “Indica mihi quid dixerit tibi Samuel”. 
1 Samuel 10 16 Et ait Saul ad patruum suum: “ Indicavit nobis quia inventae essent asinae ”. De sermone autem regni non indicavit ei, quem locutus illi fuerat Samuel.
1 Samuel 10 17 Et convocavit Samuel populum ad Dominum in Maspha 
1 Samuel 10 18 et ait ad filios Israel: “ Haec dicit Dominus, Deus Israel: Ego eduxi Israel de Aegypto et erui vos de manu Aegyptiorum et de manu omnium regnorum, quae affligebant vos. 
1 Samuel 10 19 Vos autem hodie proiecistis Deum vestrum, qui solus salvavit vos de universis malis et tribulationibus vestris, et dixistis: “Nequaquam, sed regem constitue super nos!”. Nunc ergo state coram Domino per tribus vestras et per familias ”.
1 Samuel 10 20 Et applicuit Samuel omnes tribus Israel; et cecidit sors in tribum Beniamin. 
1 Samuel 10 21 Et applicuit tribum Beniamin et cognationes eius; et cecidit in cognationem Metri et pervenit usque ad Saul filium Cis. Quaesierunt ergo eum, et non est inventus. 
1 Samuel 10 22 Et consuluerunt post haec Dominum, utrumnam venisset illuc vir. Responditque Dominus: “ Ecce absconditus est inter sarcinas ”. 
1 Samuel 10 23 Cucurrerunt itaque et tulerunt eum inde; stetitque in medio populi et altior fuit universo populo ab umero et sursum. 
1 Samuel 10 24 Et ait Samuel ad omnem populum: “ Certe videtis, quem elegit Dominus, quoniam non sit similis ei in omni populo ”. Et clamavit cunctus populus et ait: “ Vivat rex! ”.
1 Samuel 10 25 Locutus est autem Samuel ad populum legem regni et scripsit in libro et reposuit coram Domino; et dimisit Samuel omnem populum, singulos in domum suam.
1 Samuel 10 26 Sed et Saul abiit in domum suam in Gabaa; et abierunt cum eo viri fortes, quorum tetigerat Deus corda. 
1 Samuel 10 27 Filii vero Belial dixerunt: “ Num salvare nos poterit iste? ”. Et despexerunt eum et non attulerunt ei munera; ille vero dissimulabat se audire.
1 Samuel 11 1 Ascendit autem Naas Am monites et pugnare coepit ad versum Iabes Galaad. Dixeruntque omnes viri Iabes ad Naas: “ Habeto nos foederatos, et serviemus tibi ”. 
1 Samuel 11 2 Et respondit ad eos Naas Ammonites: “ In hoc feriam vobiscum foedus, ut eruam omnium vestrum oculos dextros ponamque vos opprobrium in universo Israel ”. 
1 Samuel 11 3 Et dixerunt ad eum seniores Iabes: “ Concede nobis septem dies, ut mittamus nuntios in universos terminos Israel; et, si non fuerit qui defendat nos, egrediemur ad te ”. 
1 Samuel 11 4 Venerunt ergo nuntii in Gabaa Saulis et locuti sunt verba audiente populo; et levavit omnis populus vocem suam et flevit.
1 Samuel 11 5 Et ecce Saul veniebat sequens boves de agro et ait: “ Quid habet populus quod plorat? ”. Et narraverunt ei verba virorum Iabes. 
1 Samuel 11 6 Et insilivit spiritus Domini in Saul, cum audisset verba haec; et iratus est furor eius nimis. 
1 Samuel 11 7 Et assumens par boum concidit in frusta misitque in omnes terminos Israel per manum nuntiorum dicens: “ Quicumque non exierit secutusque fuerit Saul et Samuel, sic fiet bobus eius ”. Invasit ergo timor Domini populum, et egressi sunt quasi vir unus. 
1 Samuel 11 8 Et recensuit eos in Bezec: fueruntque filiorum Israel trecenta milia; virorum autem Iudae triginta milia. 
1 Samuel 11 9 Et dixit nuntiis, qui venerant: “ Sic dicetis viris, qui sunt in Iabes Galaad: Cras erit vobis salus, cum incaluerit sol ”. Venerunt ergo nuntii et annuntiaverunt viris Iabes, qui laetati sunt 
1 Samuel 11 10 et dixerunt: “Mane exibimus ad vos, et facietis nobis omne, quod placuerit vobis ”.
1 Samuel 11 11 Et factum est, cum venisset dies crastinus, constituit Saul populum in tres partes; et ingressi sunt media castra in vigilia matutina et percusserunt Ammon, usque dum incalesceret dies. Reliqui autem dispersi sunt, ita ut non relinquerentur in eis duo pariter.
1 Samuel 11 12 Et ait populus ad Samuel: “ Quis est iste qui dixit: “Saul num regnabit super nos?”. Date viros, et interficiemus eos ”. 
1 Samuel 11 13 Et ait Saul: “ Non occidetur quisquam in die hac, quia hodie fecit Dominus salutem in Israel”. 
1 Samuel 11 14 Dixit autem Samuel ad populum: “ Venite, et eamus in Galgala et innovemus ibi regnum ”.
1 Samuel 11 15 Et perrexit omnis populus in Galgala, et fecerunt ibi regem Saul coram Domino in Galgala; et immolaverunt ibi victimas pacificas coram Domino. Et laetatus est ibi Saul et cuncti viri Israel nimis.
1 Samuel 12 1 Dixit autem Samuel ad universum Israel: “ Ecce audivi vocem vestram iuxta omnia, quae locuti estis ad me, et constitui super vos regem; 
1 Samuel 12 2 et nunc rex graditur ante vos. Ego autem senui et incanui; porro filii mei vobiscum sunt. Itaque conversatus coram vobis ab adulescentia mea usque ad hanc diem; 
1 Samuel 12 3 ecce praesto sum. Loquimini contra me coram Domino et coram christo eius, utrum bovem cuiusquam tulerim an asinum, si quempiam calumniatus sum, si oppressi aliquem, si de manu cuiusquam munus accepi, ut oculos meos clauderem in eius causa. Restituam vobis ”. 
1 Samuel 12 4 Et dixerunt: “ Non es calumniatus nos neque oppressisti neque tulisti de manu alicuius quippiam ”. 
1 Samuel 12 5 Dixitque ad eos: “ Testis Dominus adversum vos, et testis christus eius in die hac, quia non inveneritis in manu mea quippiam ”. Et dixerunt: “ Testis ”.
1 Samuel 12 6 Et ait Samuel ad populum: “ Testis est Dominus, qui fecit Moysen et Aaron et eduxit patres nostros de terra Aegypti. 
1 Samuel 12 7 Nunc ergo state, ut iudicio contendam adversum vos coram Domino de omnibus misericordiis Domini, quas fecit vobiscum et cum patribus vestris: 
1 Samuel 12 8 quomodo ingressus est Iacob in Aegyptum, et oppresserunt eos Aegyptii; et clamaverunt patres vestri ad Dominum, et misit Dominus Moysen et Aaron et eduxit patres vestros ex Aegypto et collocavit eos in loco hoc; 
1 Samuel 12 9 qui obliti sunt Domini Dei sui, et tradidit eos in manu Sisarae magistri militiae Asor et in manu Philisthinorum et in manu regis Moab, et pugnaverunt adversum eos.
1 Samuel 12 10 Postea autem clamaverunt ad Dominum et dixerunt: “Peccavimus, quia dereliquimus Dominum et servivimus Baalim et Astharoth; nunc ergo erue nos de manu inimicorum nostrorum, et serviemus tibi”. 
1 Samuel 12 11 Et misit Dominus Ierobbaal et Barac et Iephte et Samuel et eruit vos de manu inimicorum vestrorum per circuitum; et habitastis confidenter.
1 Samuel 12 12 Videntes autem quod Naas rex filiorum Ammon venisset adversum vos, dixistis mihi: “Nequaquam, sed rex imperabit nobis!”, cum Dominus Deus vester regnaret in vobis. 
1 Samuel 12 13 Nunc ergo praesto est rex vester, quem elegistis et petistis; ecce dedit vobis Dominus regem. 
1 Samuel 12 14 Si timueritis Dominum et servieritis ei et audieritis vocem eius et non contempseritis sermonem Domini, eritis et vos et rex, qui imperat vobis, sequentes Dominum Deum vestrum. 
1 Samuel 12 15 Si autem non audieritis vocem Domini, sed contempseritis sermonem Domini, erit manus Domini super vos et super regem vestrum, ut disperdat vos.
1 Samuel 12 16 Sed et nunc state et videte rem istam grandem, quam facturus est Dominus in conspectu vestro. 
1 Samuel 12 17 Numquid non messis tritici est hodie? Invocabo Dominum, et dabit tonitrua et pluvias; et scietis et videbitis quia grande malum feceritis vobis in conspectu Domini petentes super vos regem ”.
1 Samuel 12 18 Et clamavit Samuel ad Dominum, et dedit Dominus tonitrua et pluviam in die illa. 
1 Samuel 12 19 Et timuit omnis populus nimis Dominum et Samuel; dixitque universus populus ad Samuel: “ Ora pro servis tuis ad Dominum Deum tuum, ut non moriamur: addidimus enim universis peccatis nostris malum, ut peteremus nobis regem ”.
1 Samuel 12 20 Dixit autem Samuel ad populum: “ Nolite timere. Vos fecistis universum malum hoc; verumtamen nolite recedere a tergo Domini et servite Domino in omni corde vestro; 
1 Samuel 12 21 et nolite declinare post vana, quae non proderunt vobis neque eruent vos, quia vana sunt; 
1 Samuel 12 22 profecto non derelinquet Dominus populum suum propter nomen suum magnum, quia dignatus est Dominus facere vos sibi populum. 
1 Samuel 12 23 Absit autem a me hoc peccatum in Dominum, ut cessem orare pro vobis et docere vos viam bonam et rectam. 
1 Samuel 12 24 Igitur timete Dominum et servite ei in veritate et ex toto corde vestro; vidistis enim magnifica, quae in vobis gesserit. 
1 Samuel 12 25 Quod si perseveraveritis in malitia, et vos et rex vester pariter peribitis ”.
1 Samuel 13 1 Filius annorum Saul, cum regnare coepisset; duobus au tem annis regnavit super Israel.
1 Samuel 13 2 Et elegit sibi Saul tria milia de Israel: et erant cum Saul duo milia in Machmas et in monte Bethel, mille autem cum Ionathan in Gabaa Beniamin. Porro ceterum populum remisit unumquemque in tabernacula sua. 
1 Samuel 13 3 Et percussit Ionathan stationem Philisthinorum, quae erat in Gabaa. Quod audierunt Philisthim; Saul autem cecinit bucina in omni terra dicens: “ Audiant Hebraei! ”. 
1 Samuel 13 4 Et universus Israel audivit huiuscemodi famam: “ Percussit Saul stationem Philisthinorum; et factus est Israel odiosus Philisthim ”. Ergo populus congregatus est post Saul in Galgala.
1 Samuel 13 5 Et Philisthim congregati sunt ad proeliandum contra Israel: tria milia curruum et sex milia equitum et reliquum vulgus plurimum sicut arena, quae est in litore maris. Et ascendentes castrametati sunt in Machmas ad orientem Bethaven. 
1 Samuel 13 6 Quod cum vidissent viri Israel se in arto sitos — afflictus est enim populus — absconderunt se in speluncis et in abditis, in petris quoque et in antris et in cisternis. 
1 Samuel 13 7 Hebraei autem transierunt Iordanem in terram Gad et Galaad. Cumque adhuc esset Saul in Galgalis, universus populus perterritus est, qui sequebatur eum. 
1 Samuel 13 8 Et exspectavit septem diebus iuxta placitum Samuel, et non venit Samuel in Galgala; dilapsusque est populus ab eo. 
1 Samuel 13 9 Ait ergo Saul: “ Afferte mihi holocaustum et pacifica ”. Et obtulit holocaustum.
1 Samuel 13 10 Cumque complesset offerens holocaustum, ecce Samuel veniebat; et egressus est Saul obviam ei, ut salutaret eum. 
1 Samuel 13 11 Locutusque est ad eum Samuel: “ Quid fecisti? ”. Respondit Saul: “ Quia vidi quod dilaberetur populus a me, et tu non veneras iuxta placitos dies, porro Philisthim congregati fuerant in Machmas, 
1 Samuel 13 12 dixi: Nunc descendent Philisthim ad me in Galgala, et faciem Domini non placavi. Necessitate compulsus obtuli holocaustum ”.
1 Samuel 13 13 Dixitque Samuel ad Saul: “ Stulte egisti. Utinam custodisses mandata Domini Dei tui, quae praecepit tibi! Profecto nunc confirmasset Dominus regnum tuum super Israel in sempiternum; 
1 Samuel 13 14 sed nequaquam regnum tuum ultra consurget. Quaesivit sibi Dominus virum iuxta cor suum; et constituit eum Dominus ducem super populum suum, eo quod non servaveris, quae praecepit Dominus ”.
1 Samuel 13 15 Surrexit autem Samuel et ascendit de Galgalis et abiit per viam suam. Et reliquus populus ascendit post Saul obviam exercitui bellatorum. Et venerunt de Galgalis in Gabaa Beniamin. Et recensuit Saul populum, qui inventi fuerant cum eo, quasi sescentos viros.
1 Samuel 13 16 Et Saul et Ionathan filius eius populusque, qui erat cum eis, erat in Gabaa Beniamin; porro Philisthim consederant in Machmas. 
1 Samuel 13 17 Et egressi sunt ad praedandum de castris Philisthinorum tres cunei: unus cuneus pergebat contra viam Ophra ad terram Sual, 
1 Samuel 13 18 porro alius ingrediebatur per viam Bethoron, tertius autem verterat se ad iter termini imminentis valli Seboim contra desertum.
1 Samuel 13 19 Porro faber ferrarius non inveniebatur in omni terra Israel; caverant enim Philisthim, ne forte facerent Hebraei gladium aut lanceam. 
1 Samuel 13 20 Descendebat ergo omnis Israel ad Philisthim, ut exacueret unusquisque vomerem suum et ligonem et securim et falcem. 
1 Samuel 13 21 Pretium autem exacutionis erat: pro vomeribus et ligonibus duae partes sicli, et tertia pars sicli ad acuendas secures et ad stimulum corrigendum. 
1 Samuel 13 22 Cumque venisset dies proelii Machmas, non est inventus ensis et lancea in manu totius populi, qui erat cum Saul et cum Ionathan, excepto Saul et Ionathan filio eius.
1 Samuel 13 23 Egressa est autem statio Philisthim ad fauces Machmas.
1 Samuel 14 1 Et accidit quadam die, ut diceret Ionathan filius Saul ad adulescentem armigerum suum: “ Veni, et transeamus ad stationem Philisthim, quae est ibi ex adverso ”. Patri autem suo hoc ipsum non indicavit. 
1 Samuel 14 2 Porro Saul morabatur in extrema parte Gabaa sub malogranato, quae erat in Magron; et erat populus cum eo quasi sescentorum virorum. 
1 Samuel 14 3 Et Ahias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quod isset Ionathan.
1 Samuel 14 4 Erant autem inter ascensus, per quos nitebatur Ionathan transire ad stationem Philisthinorum, dens rupis hinc ex una parte et dens rupis illinc ex altera parte: nomen uni Boses et nomen alteri Sene; 
1 Samuel 14 5 unus scopulus prominens ad aquilonem ex adverso Machmas et alter a meridie contra Gabaa. 
1 Samuel 14 6 Dixit autem Ionathan ad adulescentem armigerum suum: “ Veni, transeamus ad stationem incircumcisorum horum, si forte faciat Dominus pro nobis; quia non est Domino difficile salvare vel in multitudine vel in paucis ”. 
1 Samuel 14 7 Dixitque ei armiger suus: “ Fac omnia, quae placent animo tuo. Perge quo cupis; ego ero tecum ubicumque volueris ”. 
1 Samuel 14 8 Et ait Ionathan: “ Ecce nos transimus ad viros istos. Cumque apparuerimus eis, 
1 Samuel 14 9 si taliter locuti fuerint ad nos: “Manete, donec veniamus ad vos”, stemus in loco nostro nec ascendamus ad eos. 
1 Samuel 14 10 Si autem dixerint: “Ascendite ad nos”, ascendamus, quia tradidit eos Dominus in manibus nostris; hoc erit nobis signum ”.
1 Samuel 14 11 Apparuit igitur uterque stationi Philisthinorum. Dixeruntque Philisthim: “ En Hebraei egrediuntur de cavernis, in quibus absconditi fuerant ”. 
1 Samuel 14 12 Et locuti sunt viri de statione ad Ionathan et ad armigerum eius dixeruntque: “ Ascendite ad nos, et ostendimus vobis rem ”. Et ait Ionathan ad armigerum suum: “ Ascendamus; sequere me, tradidit enim eos Dominus in manu Israel ”. 
1 Samuel 14 13 Ascendit autem Ionathan reptans manibus et pedibus et armiger eius post eum; Philisthim cadebant ante Ionathan, et eos armiger eius interficiebat sequens eum. 
1 Samuel 14 14 Et facta est plaga prima, qua percussit Ionathan et armiger eius quasi viginti viros in media fere parte iugeri. 
1 Samuel 14 15 Et factus est terror in castris per agros; sed et omnis populus stationis eorum et, qui ierant ad praedandum, obstupuerunt; et conturbata est terra, et factus est terror a Deo.
1 Samuel 14 16 Et respexerunt speculatores Saul, qui erant in Gabaa Beniamin; et ecce multitudo fluctuabat huc illucque diffugiens. 
1 Samuel 14 17 Et ait Saul populo, qui erat cum eo: “ Requirite et videte quis abierit ex nobis ”. Cumque requisissent, repertum est non adesse Ionathan et armigerum eius. 
1 Samuel 14 18 Et ait Saul ad Ahiam: “ Applica ephod ”. Ipse enim portabat ephod in die illa in conspectu filiorum Israel. 
1 Samuel 14 19 Cumque loqueretur Saul ad sacerdotem, tumultus maior fiebat in castris Philisthinorum, crescebatque paulatim et clarius reboabat. Et ait Saul ad sacerdotem: “ Contrahe manum tuam ”.
1 Samuel 14 20 Congregati ergo sunt Saul et omnis populus, qui erat cum eo, et venerunt usque ad locum certaminis. Et ecce versus fuerat gladius uniuscuiusque ad proximum suum: perturbatio magna nimis. 
1 Samuel 14 21 Sed et Hebraei, qui fuerant cum Philisthim heri et nudiustertius ascenderantque cum eis in castris, reversi sunt et ipsi, ut essent cum Israel, qui erant cum Saul et Ionathan. 
1 Samuel 14 22 Omnes quoque Israelitae, qui se absconderant in monte Ephraim, audientes quod fugissent Philisthim, sociaverunt se et ipsi cum suis in proelio. 
1 Samuel 14 23 Et salvavit Dominus in die illa Israel; pugna autem pervenit ultra Bethaven.
1 Samuel 14 24 Et viri Israel comprimebant se in die illa. Adiuravit autem Saul populum dicens: “ Maledictus vir, qui comederit panem usque ad vesperam, donec ulciscar de inimicis meis! ”. Et non manducavit universus populus panem. 
1 Samuel 14 25 Omneque terrae vulgus venit in saltum, in quo erat mel super faciem agri. 
1 Samuel 14 26 Ingressus est itaque populus saltum, et apparuit fluens mel. Nullusque applicuit manum ad os suum; timebat enim populus iuramentum.
1 Samuel 14 27 Porro Ionathan non audierat, cum adiuraret pater eius populum; extenditque summitatem virgae, quam habebat in manu, et intinxit in favo mellis et convertit manum suam ad os suum, et illuminati sunt oculi eius. 
1 Samuel 14 28 Respondensque unus de populo ait: “ Iureiurando constrinxit pater tuus populum dicens: “Maledictus, qui comederit panem hodie!”. Defecit autem populus ”. 
1 Samuel 14 29 Dixitque Ionathan: “ Turbavit pater meus terram! Videte quia illuminati sunt oculi mei, eo quod gustaverim paululum de melle isto; 
1 Samuel 14 30 quanto magis si comedisset hodie populus de praeda inimicorum suorum, quam repperit? Nonne nunc maior facta fuisset plaga in Philisthim? ”.
1 Samuel 14 31 Percusserunt ergo in die illa Philisthaeos a Machmis usque in Aialon; defatigatus est autem populus nimis. 
1 Samuel 14 32 Et versus ad praedam tulit oves et boves et vitulos; et mactaverunt in terra, comeditque populus cum sanguine. 
1 Samuel 14 33 Nuntiaverunt autem Saul dicentes: “ Ecce populus peccat Domino comedens cum sanguine ”. Qui ait: “ Praevaricati estis! Volvite ad me huc saxum grande ”. 
1 Samuel 14 34 Et dixit Saul: “ Dispergimini in vulgus et dicite eis, ut adducat ad me unusquisque bovem suum et arietem, et occidite super istud et vescimini; et non peccabitis Domino comedentes cum sanguine ”. Adduxit itaque omnis populus, unusquisque quod erat in manu sua illa nocte, et occiderunt ibi. 
1 Samuel 14 35 Aedificavit autem Saul altare Domino. Tuncque primum coepit aedificare altare Domino.
1 Samuel 14 36 Et dixit Saul: “ Irruamus super Philisthim nocte et vastemus eos, usquedum illucescat mane; nec relinquamus de eis virum ”. Dixitque populus: “ Omne, quod bonum videtur in oculis tuis, fac ”. Et ait sacerdos: “ Accedamus huc ad Deum ”. 
1 Samuel 14 37 Et consuluit Saul Deum: “ Num persequar Philisthim? Numquid trades eos in manu Israel? ”. Et non respondit ei in die illa. 
1 Samuel 14 38 Dixitque Saul: “ Accedite huc, universi duces populi, et scitote et videte per quem acciderit peccatum hoc hodie. 
1 Samuel 14 39 Vivit Dominus, salvator Israel, quia si per Ionathan filium meum factum est, absque retractatione morietur ”. Ad quod nullus contradixit ei de omni populo.
1 Samuel 14 40 Et ait ad universum Israel: “ Separamini vos in partem unam, et ego cum Ionathan filio meo ero in parte altera ”. Respondit populus ad Saul: “ Quod bonum videtur in oculis tuis, fac ”. 
1 Samuel 14 41 Et dixit Saul ad Dominum, Deum Israel: “ Quid est quod non responderis servo tuo hodie? Si est in me aut in Ionathan filio meo iniquitas ista, Domine, Deus Israel, da Urim; sed, si est haec iniquitas in populo tuo Israel, da Tummim ”. Et deprehensus est Ionathan et Saul; populus autem salvus evasit. 
1 Samuel 14 42 Et ait Saul: “ Mittite sortem inter me et inter Ionathan filium meum ”. Et captus est Ionathan.
1 Samuel 14 43 Dixit autem Saul ad Ionathan: “ Indica mihi quid feceris ”. Et indicavit ei Ionathan et ait: “ Gustans gustavi in summitate virgae, quae erat in manu mea, paululum mellis et ecce ego morior ”. 
1 Samuel 14 44 Et ait Saul: “ Haec faciat mihi Deus et haec addat, nisi morte morieris, Ionathan ”. 
1 Samuel 14 45 Dixitque populus ad Saul: “ Ergone Ionathan morietur, qui fecit salutem hanc magnam in Israel? Hoc nefas est; vivit Dominus, quia non cadet capillus de capite eius in terram, quia cum Deo operatus est hodie ”. Liberavit ergo populus Ionathan, ut non moreretur.
1 Samuel 14 46 Recessitque Saul nec persecutus est Philisthim; porro Philisthim abierunt in loca sua.
1 Samuel 14 47 At Saul, confirmato regno super Israel, pugnabat per circuitum adversum omnes inimicos eius: contra Moab et filios Ammon et Edom et reges Soba et Philisthaeos; et, quocumque se verterat, superabat. 
1 Samuel 14 48 Fortiter egit et percussit Amalec et eruit Israel de manu vastatorum eius.
1 Samuel 14 49 Fuerunt autem filii Saul Ionathan et Isui et Melchisua. Nomina duarum filiarum eius: nomen primogenitae Merob et nomen minoris Michol. 
1 Samuel 14 50 Et nomen uxoris Saul Achinoam filia Achimaas, et nomen principis militiae eius Abner filius Ner patrui Saul. 
1 Samuel 14 51 Porro Cis pater Saul et Ner pater Abner fuerunt filii Abiel.
1 Samuel 14 52 Erat autem bellum potens adversum Philisthaeos omnibus diebus Saul; nam, quemcumque viderat Saul virum fortem et aptum ad proelium, sociabat eum sibi.
1 Samuel 15 1 Et dixit Samuel ad Saul: “ Me misit Dominus, ut unge rem te in regem super populum eius Israel. Nunc ergo audi vocem Domini. 
1 Samuel 15 2 Haec dicit Dominus exercituum: “Recensui, quaecumque fecit Amalec Israeli, quomodo restitit ei in via, cum ascenderet de Aegypto. 
1 Samuel 15 3 Nunc igitur vade et demolire Amalec et percute anathemate universa eius; non parcas ei, sed interfice a viro usque ad mulierem et parvulum atque lactantem, bovem et ovem, camelum et asinum” ”.
1 Samuel 15 4 Convocavit itaque Saul populum et recensuit eos in Telem: ducenta milia peditum et decem milia virorum Iudae. 
1 Samuel 15 5 Cumque venisset Saul usque ad civitatem Amalec, tetendit insidias in torrente 
1 Samuel 15 6 dixitque Saul Cinaeo: “ Abite, recedite atque descendite ab Amalec, ne forte perdam te cum eo; tu enim fecisti misericordiam cum omnibus filiis Israel, cum ascenderent de Aegypto ”. Et recessit Cinaeus de medio Amalec.
1 Samuel 15 7 Percussitque Saul Amalec ab Hevila usque ad Sur, quae est e regione Aegypti. 
1 Samuel 15 8 Et apprehendit Agag regem Amalec vivum; omne autem vulgus interfecit in ore gladii. 
1 Samuel 15 9 Et pepercit Saul et populus Agag et optimis gregibus ovium et armentorum, pinguibus scilicet pecoribus et agnis et universis, quae pulchra erant, nec voluerunt disperdere ea; quidquid vero vile fuit et reprobum, hoc demoliti sunt.
1 Samuel 15 10 Factum est autem verbum Domini ad Samuel dicens: 
1 Samuel 15 11 “ Paenitet me quod constituerim Saul regem, quia dereliquit me et verba mea opere non implevit ”. Contristatusque est Samuel et clamavit ad Dominum tota nocte.
1 Samuel 15 12 Cumque de nocte surrexisset Samuel, ut iret ad Saul mane, nuntiatum est Samueli quod venisset Saul in Carmel et erexisset sibi trophaeum et reversus transisset descendissetque in Galgala. 
1 Samuel 15 13 Et cum venisset Samuel ad Saul, dixit ei Saul: “ Benedictus tu Domino; implevi verbum Domini ”. 
1 Samuel 15 14 Dixitque Samuel: “ Et quae est haec vox gregum, quae resonat in auribus meis, et armentorum, quam ego audio? ”. 
1 Samuel 15 15 Et ait Saul: “ De Amalec adduxerunt ea; pepercit enim populus melioribus ovibus et armentis, ut immolarentur Domino Deo tuo; reliqua vero occidimus ”.
1 Samuel 15 16 Dixit autem Samuel ad Saul: “ Sine me, et indicabo tibi, quae locutus sit Dominus ad me nocte ”. Dixitque ei: “ Loquere ”. 
1 Samuel 15 17 Et ait Samuel: “ Nonne, cum parvulus esses in oculis tuis, caput in tribubus Israel factus es? Unxitque te Dominus regem super Israel 
1 Samuel 15 18 et misit te Dominus in viam et ait: “ Vade et interfice peccatores Amalec et pugnabis contra eos usque ad internecionem eorum ”. 
1 Samuel 15 19 Quare ergo non audisti vocem Domini, sed versus ad praedam es et fecisti malum in oculis Domini? ”. 
1 Samuel 15 20 Et ait Saul ad Samuelem: “ Immo audivi vocem Domini et ambulavi in via, per quam misit me Dominus; et adduxi Agag regem Amalec et Amalec interfeci. 
1 Samuel 15 21 Tulit autem populus de praeda oves et boves, primitias eorum, quae caesa sunt, ut immolet Domino Deo tuo in Galgalis ”.
1 Samuel 15 22 Et ait Samuel: “ Numquid vult Dominus holocausta aut victimas et non potius ut oboediatur voci Domini? Melior est enim oboedientia quam victimae, et auscultare magis quam offerre adipem arietum. 
1 Samuel 15 23 Vere peccatum hariolandi est repugnare, et scelus idololatriae nolle acquiescere: pro eo ergo quod abiecisti sermonem Domini, abiecit te, ne sis rex ”.
1 Samuel 15 24 Dixitque Saul ad Samuelem: “ Peccavi, quia praevaricatus sum sermonem Domini et verba tua timens populum et oboediens voci eorum; 
1 Samuel 15 25 sed nunc tolle, quaeso, peccatum meum et revertere mecum, ut adorem Dominum ”. 
1 Samuel 15 26 Et ait Samuel ad Saul: “ Non revertar tecum, quia proiecisti sermonem Domini; et proiecit te Dominus, ne sis rex super Israel ”. 
1 Samuel 15 27 Et conversus est Samuel, ut abiret; ille autem apprehendit summitatem pallii eius, quae et scissa est.
1 Samuel 15 28 Et ait ad eum Samuel: “ Scidit Dominus regnum Israel a te hodie et tradidit illud proximo tuo meliori te. 
1 Samuel 15 29 Porro Gloria Israel non mentitur et paenitudine non flectitur; neque enim homo est, ut agat paenitentiam ”.
1 Samuel 15 30 At ille ait: “ Peccavi, sed nunc honora me coram senibus populi mei et coram Israel; et revertere mecum, ut adorem Dominum Deum tuum ”. 
1 Samuel 15 31 Reversus ergo Samuel secutus est Saulem et adoravit Saul Dominum.
1 Samuel 15 32 Dixitque Samuel: “ Adducite ad me Agag regem Amalec ”. Et oblatus est ei Agag tremens. Et dixit Agag: “ Certe secessit amaritudo mortis! ”. 
1 Samuel 15 33 Et ait Samuel: “ Sicut fecit absque liberis mulieres gladius tuus, sic absque liberis erit inter mulieres mater tua ”. Et in frusta concidit Samuel Agag coram Domino in Galgalis.
1 Samuel 15 34 Abiit autem Samuel in Rama; Saul vero ascendit in domum suam in Gabaa Saulis. 
1 Samuel 15 35 Et non vidit Samuel ultra Saul usque ad diem mortis suae; verumtamen lugebat Samuel Saul, quoniam Dominum paenitebat quod constituisset Saul regem super Israel.
1 Samuel 16 1 Dixitque Dominus ad Samuelem: “ Usquequo tu luges Saul, cum ego proiecerim eum, ne regnet super Israel? Imple cornu tuum oleo et veni, ut mittam te ad Isai Bethlehemitem; providi enim in filiis eius mihi regem ”. 
1 Samuel 16 2 Et ait Samuel: “ Quomodo vadam? Audiet enim Saul et interficiet me ”. Et ait Dominus: “ Vitulam de armento tolles in manu tua et dices: “Ad immolandum Domino veni”. 
1 Samuel 16 3 Et vocabis Isai ad victimam; et ego ostendam tibi quid facias, et unges quemcumque monstravero tibi ”.
1 Samuel 16 4 Fecit ergo Samuel, sicut locutus est ei Dominus, venitque in Bethlehem. Et expaverunt seniores civitatis occurrentes ei dixeruntque: “ Pacificusne ingressus tuus? ”. 
1 Samuel 16 5 Et ait: “ Pacificus; ad immolandum Domino veni. Sanctificamini et venite mecum, ut immolem ”. Sanctificavit ergo Isai et filios eius et vocavit eos ad sacrificium.
1 Samuel 16 6 Cumque ingressi essent, vidit Eliab et ait: “ Absque dubio coram Domino est christus eius! ”. 
1 Samuel 16 7 Et dixit Dominus ad Samuelem: “ Ne respicias vultum eius neque altitudinem staturae eius, quoniam abieci eum; nec iuxta intuitum hominis iudico: homo enim videt ea, quae parent, Dominus autem intuetur cor ”. 
1 Samuel 16 8 Et vocavit Isai Abinadab et adduxit eum coram Samuele, qui dixit: “ Nec hunc elegit Dominus ”. 
1 Samuel 16 9 Adduxit autem Isai Samma, de quo ait: “ Etiam hunc non elegit Dominus ”. 
1 Samuel 16 10 Adduxit itaque Isai septem filios suos coram Samuele, et ait Samuel ad Isai: “ Non elegit Dominus ex istis ”.
1 Samuel 16 11 Dixitque Samuel ad Isai: “ Numquid iam completi sunt filii? ”. Qui respondit: “ Adhuc reliquus est minimus et pascit oves ”. Et ait Samuel ad Isai: “ Mitte et adduc eum; nec enim discumbemus prius quam huc ille venerit ”. 
1 Samuel 16 12 Misit ergo et adduxit eum; erat autem rufus et pulcher aspectu decoraque facie. Et ait Dominus: “ Surge, unge eum; ipse est enim ”. 
1 Samuel 16 13 Tulit igitur Samuel cornu olei et unxit eum in medio fratrum eius; et directus est spiritus Domini in David a die illa et in reliquum. Surgensque Samuel abiit in Rama.
1 Samuel 16 14 Spiritus autem Domini recessit a Saul, et exagitabat eum spiritus nequam a Domino. 
1 Samuel 16 15 Dixeruntque servi Saul ad eum: “ Ecce spiritus Dei malus exagitat te. 
1 Samuel 16 16 Iubeat dominus noster, et servi tui, qui coram te sunt, quaerant hominem scientem psallere cithara, ut, quando arripuerit te spiritus Dei malus, psallat manu sua, et levius feras ”. 
1 Samuel 16 17 Et ait Saul ad servos suos: “ Providete mihi aliquem bene psallentem et adducite eum ad me ”. 
1 Samuel 16 18 Et respondens unus de pueris ait: “ Ecce vidi filium Isai Bethlehemitae scientem psallere et fortissimum robore et virum bellicosum et prudentem in verbis et virum pulchrum; et Dominus est cum eo ”. 
1 Samuel 16 19 Misit ergo Saul nuntios ad Isai dicens: “ Mitte ad me David filium tuum, qui est in pascuis ”. 
1 Samuel 16 20 Tulitque Isai asinum cum pane et utre vini et haedo de capris uno et misit per manum David filii sui Sauli. 
1 Samuel 16 21 Et venit David ad Saul et stetit coram eo; at ille dilexit eum nimis, et factus est eius armiger. 
1 Samuel 16 22 Misitque Saul ad Isai dicens: “ Stet David in conspectu meo; invenit enim gratiam in oculis meis ”. 
1 Samuel 16 23 Igitur, quandocumque spiritus Dei arripiebat Saul, David tollebat citharam et percutiebat manu sua; et refocillabatur Saul et levius habebat: recedebat enim ab eo spiritus malus.
1 Samuel 17 1 Congregantes vero Phili sthim agmina sua in proe lium, convenerunt in Socho Iudae et castrametati sunt inter Socho et Azeca in Aphesdommim. 
1 Samuel 17 2 Porro Saul et viri Israel congregati venerunt in vallem Terebinthi et instruxerunt aciem ad pugnandum contra Philisthim. 
1 Samuel 17 3 Et Philisthim stabant super montem ex hac parte, et Israel stabat super montem ex altera parte; vallisque erat inter eos.
1 Samuel 17 4 Et egressus est vir propugnator de castris Philisthinorum nomine Goliath de Geth altitudinis sex cubitorum et palmi. 
1 Samuel 17 5 Et cassis aerea super caput eius, et lorica squamata induebatur; porro pondus loricae eius quinque milia siclorum aeris. 
1 Samuel 17 6 Et ocreas aereas habebat in cruribus, et acinaces aereus erat inter umeros eius. 
1 Samuel 17 7 Hastile autem hastae eius erat quasi liciatorium texentium, ipsum autem ferrum hastae eius sescentos siclos habebat ferri; et armiger eius antecedebat eum. 
1 Samuel 17 8 Stansque clamabat adversum agmina Israel et dicebat eis: “ Quare venitis parati ad proelium? Numquid ego non sum Philisthaeus, et vos servi Saul? Eligite ex vobis virum, et descendat ad singulare certamen! 
1 Samuel 17 9 Si quiverit pugnare mecum et percusserit me, erimus vobis servi; si autem ego praevaluero et percussero eum, vos servi eritis et servietis nobis ”. 
1 Samuel 17 10 Et aiebat Philisthaeus: “ Ego exprobravi agminibus Israel hodie: Date mihi virum, et ineat mecum singulare certamen! ”.
1 Samuel 17 11 Audiens autem Saul et omnes Israelitae sermones Philisthaei huiuscemodi stupebant et metuebant nimis.
1 Samuel 17 12 David autem erat filius viri Ephrathaei, de quo supra dictum est, de Bethlehem Iudae, cui erat nomen Isai; qui habebat octo filios et erat vir in diebus Saul senex et grandaevus inter viros. 
1 Samuel 17 13 Abierunt autem tres filii eius maiores post Saul in proelium; et nomina trium filiorum eius, qui perrexerant ad bellum: Eliab primogenitus et secundus Abinadab tertiusque Samma. 
1 Samuel 17 14 David autem erat minimus; tribus ergo maioribus secutis Saulem, 
1 Samuel 17 15 ibat David et revertebatur a Saul, ut pasceret gregem patris sui in Bethlehem.
1 Samuel 17 16 Procedebat vero Philisthaeus mane et vespere et stabat quadraginta diebus.
1 Samuel 17 17 Dixit autem Isai ad David filium suum: “ Accipe fratribus tuis ephi frumenti tosti et decem panes istos et curre in castra ad fratres tuos. 
1 Samuel 17 18 Et decem formellas casei has deferes ad tribunum, et fratres tuos visitabis, si recte agant; et pignus ab eis referes ”. 
1 Samuel 17 19 Saul autem et illi et omnes filii Israel in valle Terebinthi pugnabant adversum Philisthim.
1 Samuel 17 20 Surrexit itaque David mane et commendavit gregem custodi et onustus abiit, sicut praeceperat ei Isai. Et venit ad carraginem, dum exercitus egrediebatur ad pugnam et vociferabatur in certamine. 
1 Samuel 17 21 Direxerunt ergo Israel et Philisthim aciem adversus aciem. 
1 Samuel 17 22 Derelinquens autem David vasa, quae attulerat, sub manu custodis ad sarcinas, cucurrit ad locum certaminis et interrogabat, si omnia recte agerentur erga fratres suos.
1 Samuel 17 23 Cumque adhuc ille loqueretur eis, apparuit vir ille propugnator ascendens, Goliath nomine, Philisthaeus de Geth, ex castris Philisthinorum; et loquente eo haec eadem verba, audivit David. 
1 Samuel 17 24 Omnes autem Israelitae, cum vidissent virum, fugerunt a facie eius timentes eum valde. 
1 Samuel 17 25 Et dixit unus quispiam de Israel: “ Num vidistis virum hunc, qui ascendit? Ad exprobrandum enim Israeli ascendit. Virum ergo, qui percusserit eum, ditabit rex divitiis magnis et filiam suam dabit ei; et domum patris eius faciet absque tributo in Israel ”.
1 Samuel 17 26 Et ait David ad viros, qui stabant secum, dicens: “ Quid dabitur viro, qui percusserit Philisthaeum hunc et tulerit opprobrium de Israel? Quis est enim hic Philisthaeus incircumcisus, qui exprobravit acies Dei viventis? ”. 
1 Samuel 17 27 Referebat autem ei populus eundem sermonem dicens: “ Haec dabuntur viro, qui percusserit eum ”. 
1 Samuel 17 28 Quod cum audisset Eliab frater eius maior, loquente eo cum aliis, iratus est contra David et ait: “ Quare venisti et cui dereliquisti pauculas oves illas in deserto? Ego novi superbiam tuam et nequitiam cordis tui, quia ut videres proelium descendisti ”. 
1 Samuel 17 29 Et dixit David: “ Quid feci? Numquid non verbum est? ”. 
1 Samuel 17 30 Et declinavit paululum ab eo ad alium dixitque eundem sermonem; et respondit ei populus verbum sicut prius.
1 Samuel 17 31 Audita sunt autem verba, quae locutus est David, et annuntiata in conspectu Saul. 
1 Samuel 17 32 Ad quem cum fuisset adductus, locutus est ei: “ Non concidat cor cuiusquam in eo; ego servus tuus vadam et pugnabo adversus Philisthaeum istum ”. 
1 Samuel 17 33 Et ait Saul ad David: “ Non vales resistere Philisthaeo isti nec pugnare adversus eum, quia puer es; hic autem vir bellator ab adulescentia sua ”. 
1 Samuel 17 34 Dixitque David ad Saul: “ Pascebat servus tuus patris sui gregem, et veniebat leo vel ursus tollebatque arietem de medio gregis. 
1 Samuel 17 35 Et sequebar eos et percutiebam eruebamque de ore eorum; et illi consurgebant adversum me, et apprehendebam mentum eorum et percutiebam interficiebamque eos. 
1 Samuel 17 36 Nam et leonem et ursum interfecit servus tuus; erit igitur et Philisthaeus hic incircumcisus quasi unus ex eis, quia ausus est maledicere exercitum Dei viventis ”. 
1 Samuel 17 37 Et ait David: “ Dominus, qui eruit me de manu leonis et de manu ursi, ipse liberabit me de manu Philisthaei huius ”. Dixit autem Saul ad David: “ Vade, et Dominus tecum sit ”.
1 Samuel 17 38 Et induit Saul David vestimentis suis et imposuit galeam aeream super caput eius et vestivit eum lorica. 
1 Samuel 17 39 Accinctus ergo David gladio eius super vestem suam coepit tentare, si armatus posset incedere; non enim habebat consuetudinem. Dixitque David ad Saul: “ Non possum sic incedere, quia nec usum habeo ”. Et deposuit ea 
1 Samuel 17 40 et tulit baculum suum in manu sua; et elegit sibi quinque levissimos lapides de torrente et misit eos in peram pastoralem, qua ut sacculo lapidum utebatur, et fundam manu tulit et processit adversum Philisthaeum.
1 Samuel 17 41 Ibat autem Philisthaeus incedens et appropinquans adversum David, et armiger eius ante eum. 
1 Samuel 17 42 Cumque inspexisset Philisthaeus et vidisset David, despexit eum; erat enim adulescens rufus et pulcher aspectu. 
1 Samuel 17 43 Et dixit Philisthaeus ad David: “ Numquid ego canis sum, quod tu venis ad me cum baculo? ”. Et maledixit Philisthaeus David in diis suis; 
1 Samuel 17 44 dixitque ad David: “ Veni ad me, et dabo carnes tuas volatilibus caeli et bestiis terrae ”. 
1 Samuel 17 45 Dixit autem David ad Philisthaeum: “ Tu venis ad me cum gladio et hasta et acinace; ego autem venio ad te in nomine Domini exercituum, Dei agminum Israel, quibus exprobrasti. 
1 Samuel 17 46 Hodie dabit te Dominus in manu mea, et percutiam te et auferam caput tuum a te; et dabo cadaver tuum et cadavera castrorum Philisthim hodie volatilibus caeli et bestiis terrae, ut sciat omnis terra quia est Deus in Israel, 
1 Samuel 17 47 et noverit universa ecclesia haec quia non in gladio nec in hasta salvat Dominus: ipsius enim est bellum, et tradet vos in manus nostras ”.
1 Samuel 17 48 Cum ergo surrexisset Philisthaeus et veniret et appropinquaret contra David, festinavit David et cucurrit ad pugnam adversum Philisthaeum. 
1 Samuel 17 49 Et misit manum suam in peram tulitque unum lapidem et funda iecit; et percussit Philisthaeum in fronte, et infixus est lapis in fronte eius, et cecidit in faciem suam super terram. 
1 Samuel 17 50 Praevaluitque David adversum Philisthaeum in funda et in lapide; percussumque Philisthaeum interfecit. Cumque gladium non haberet in manu, David 
1 Samuel 17 51 cucurrit et stetit super Philisthaeum; et tulit gladium eius et eduxit eum de vagina sua et interfecit eum praeciditque caput eius. Videntes autem Philisthim quod mortuus esset fortissimus eorum fugerunt. 
1 Samuel 17 52 Et consurgentes viri Israel et Iudae vociferati sunt et persecuti Philisthaeos usque dum venirent ad Geth et usque ad portas Accaron. Cecideruntque vulnerati de Philisthim in via a Saarim usque ad Geth et usque ad Accaron. 
1 Samuel 17 53 Et revertentes filii Israel, postquam persecuti fuerant Philisthaeos, praedati sunt castra eorum. 
1 Samuel 17 54 Assumens autem David caput Philisthaei attulit illud in Ierusalem; arma vero eius posuit in tabernaculo.
1 Samuel 17 55 Eo autem tempore, quo viderat Saul David egredientem contra Philisthaeum, ait ad Abner principem militiae: “ De qua stirpe descendit hic adulescens, Abner? ”. Dixitque Abner: “ Vivit anima tua, rex, quia non novi ”. 
1 Samuel 17 56 Et ait rex: “ Interroga tu, cuius filius sit iste puer ”. 
1 Samuel 17 57 Cumque regressus esset David, percusso Philisthaeo, tulit eum Abner et introduxit coram Saul caput Philisthaei habentem in manu. 
1 Samuel 17 58 Et ait ad eum Saul: “ De qua progenie es, o adulescens? ”. Dixitque David: “ Filius servi tui Isai Bethlehemitae ego sum ”.
1 Samuel 18 1 Et factum est cum complesset loqui ad Saul, anima Ionathan colligata est animae David, et dilexit eum Ionathan quasi animam suam. 
1 Samuel 18 2 Tulitque eum Saul in die illa et non concessit ei, ut reverteretur in domum patris sui. 
1 Samuel 18 3 Inierunt autem Ionathan et David foedus; diligebat enim eum quasi animam suam. 
1 Samuel 18 4 Et exspoliavit se Ionathan tunicam, qua erat vestitus, et dedit eam David et reliqua vestimenta sua usque ad gladium et arcum suum et usque ad balteum. 
1 Samuel 18 5 Egrediebatur quoque David ad omnia, quaecumque misisset eum Saul, et prospere agebat; posuitque eum Saul super viros belli, et acceptus erat in oculis universi populi, etiam in conspectu famulorum Saul.
1 Samuel 18 6 Porro cum reverterentur, cum rediret David, percusso Philisthaeo, egressae sunt mulieres de universis urbibus Israel cantantes chorosque ducentes in occursum Saul regis in tympanis et in canticis laetitiae et in sistris. 
1 Samuel 18 7 Et praecinebant mulieres ludentes atque dicentes: “ Percussit Saul milia sua, et David decem milia sua ”.
1 Samuel 18 8 Iratus est autem Saul nimis, et displicuit in oculis eius iste sermo, dixitque: “ Dederunt David decem milia et mihi dederunt milia; quid ei superest nisi solum regnum? ”. 
1 Samuel 18 9 Non rectis ergo oculis Saul aspiciebat David ex die illa et deinceps.
1 Samuel 18 10 Post diem autem alteram invasit spiritus Dei malus Saul, et vaticinabatur in medio domus suae; David autem psallebat manu sua sicut per singulos dies, tenebatque Saul lanceam. 
1 Samuel 18 11 Et sustulit eam putans quod configere posset David cum pariete; et declinavit David a facie eius secundo.
1 Samuel 18 12 Et timuit Saul David, eo quod esset Dominus cum eo et a se recessisset. 
1 Samuel 18 13 Amovit ergo eum Saul a se et fecit eum tribunum super mille viros; et egrediebatur et intrabat in conspectu populi. 
1 Samuel 18 14 In omnibus quoque viis suis David prospere agebat, et Dominus erat cum eo. 
1 Samuel 18 15 Vidit itaque Saul quod prospere ageret nimis et coepit pavere eum; 
1 Samuel 18 16 omnis autem Israel et Iuda diligebat David; ipse enim egrediebatur et ingrediebatur ante eos.
1 Samuel 18 17 Dixit autem Saul ad David: “ Ecce filia mea maior Merob, ipsam dabo tibi uxorem; tantummodo esto mihi vir fortis et proeliare bella Domini ”. Saul autem reputabat dicens: “ Non sit manus mea in eo, sed sit super illum manus Philisthinorum ”. 
1 Samuel 18 18 Ait autem David ad Saul: “ Quis ego sum, aut quae est vita mea aut cognatio patris mei in Israel, ut fiam gener regis? ”. 
1 Samuel 18 19 Factum est autem tempus, cum deberet dari Merob filia Saul David, data est Hadriel Molathitae uxor.
1 Samuel 18 20 Dilexit autem Michol filia Saul altera David, et nuntiatum est Saul, et placuit ei; 
1 Samuel 18 21 dixitque Saul: “ Dabo eam illi, ut fiat ei in scandalum, et sit super eum manus Philisthinorum ”. Dixit ergo Saul ad David altera vice: “ Gener meus eris hodie ”. 
1 Samuel 18 22 Et mandavit Saul servis suis: “ Loquimini ad David secreto dicentes: “Ecce places regi, et omnes servi eius diligunt te; nunc ergo esto gener regis” ”. 
1 Samuel 18 23 Et locuti sunt servi Saul in auribus David omnia verba haec, et ait David: “ Num parum vobis videtur generum esse regis? Ego autem sum vir pauper et tenuis ”. 
1 Samuel 18 24 Et renuntiaverunt servi Saul dicentes: “ Huiuscemodi verba locutus est David ”. 
1 Samuel 18 25 Dixit autem Saul: “ Sic loquimini ad David: “Non habet necesse rex sponsalia, nisi tantum centum praeputia Philisthinorum, ut fiat ultio de inimicis regis” ”. Porro Saul cogitabat tradere David in manibus Philisthinorum.
1 Samuel 18 26 Cumque renuntiassent servi eius David verba, quae dixerat Saul, placuit sermo in oculis David, ut fieret gener regis. 
1 Samuel 18 27 Et nondum erant dies impleti, cum David surgens abiit cum viris, qui sub eo erant, et percussit ex Philisthim ducentos viros; et attulit praeputia eorum, et annumeraverunt ea regi, ut esset gener eius. Dedit itaque ei Saul Michol filiam suam uxorem. 
1 Samuel 18 28 Et vidit Saul et intellexit quia Dominus esset cum David; Michol autem filia Saul diligebat eum. 
1 Samuel 18 29 Et Saul magis coepit timere David; factusque est Saul inimicus David cunctis diebus. 
1 Samuel 18 30 Et egressi sunt principes Philisthinorum; et, quotiescumque egrediebantur, prospere agebat David magis quam omnes servi Saul, et celebre factum est nomen eius nimis.
1 Samuel 19 1 Locutus est autem Saul ad Ionathan filium suum et ad omnes servos suos de occisione David; porro Ionathan filius Saul diligebat David valde. 
1 Samuel 19 2 Et indicavit Ionathan David dicens: “ Quaerit Saul pater meus occidere te; quapropter observa te, quaeso, mane; et manebis clam et absconderis. 
1 Samuel 19 3 Ego autem egrediens stabo iuxta patrem meum in agro, ubicumque fueris; et ego loquar de te ad patrem meum et, quodcumque videro, nuntiabo tibi ”. 
1 Samuel 19 4 Locutus est ergo Ionathan de David bona ad Saul patrem suum dixitque ad eum: “ Ne peccet rex in servum suum David, quia non peccavit tibi, et opera eius bona sunt tibi valde. 
1 Samuel 19 5 Et posuit animam suam in manu sua et percussit Philisthaeum, et fecit Dominus victoriam magnam universo Israeli; vidisti et laetatus es. Quare ergo peccas in sanguine innoxio interficiens David, qui est absque culpa? ”. 
1 Samuel 19 6 Quod cum audisset Saul, placatus voce Ionathan iuravit: “ Vivit Dominus quia non occidetur ”. 
1 Samuel 19 7 Vocavit itaque Ionathan David et indicavit ei omnia verba haec; et introduxit lonathan David ad Saul, et fuit ante eum, sicut fuerat heri et nudiustertius.
1 Samuel 19 8 Motum est autem rursum bellum, et egressus David pugnavit adversum Philisthim percussitque eos plaga magna; et fugerunt a facie eius. 
1 Samuel 19 9 Et factus est spiritus Domini malus in Saul; sedebat autem in domo sua et tenebat lanceam, porro David psallebat in manu sua. 
1 Samuel 19 10 Nisusque est Saul configere lancea David in pariete; et declinavit David a facie Saul, lancea autem, casso vulnere, perlata est in parietem. Et David fugit et salvatus est nocte illa. 
1 Samuel 19 11 Misit ergo Saul satellites suos in domum David, ut custodirent eum, et interficeretur mane. Quod cum annuntiasset David Michol uxor sua dicens: “ Nisi salvaveris te nocte hac, cras morieris ”, 
1 Samuel 19 12 deposuit eum per fenestram. Porro ille abiit et aufugit atque salvatus est.
1 Samuel 19 13 Tulit autem Michol theraphim et posuit eum super lectum; et pellem pilosam caprarum posuit ad caput eius et operuit eum vestimentis. 
1 Samuel 19 14 Misit autem Saul nuntios, qui raperent David, et responsum est quod aegrotaret. 
1 Samuel 19 15 Rursumque misit Saul nuntios, ut viderent David, dicens: “ Afferte eum ad me in lecto, ut occidatur ”. 
1 Samuel 19 16 Cumque venissent nuntii, inventus est theraphim super lectum, et pellis caprarum ad caput eius. 
1 Samuel 19 17 Dixitque Saul ad Michol: “ Quare sic illusisti mihi et dimisisti inimicum meum, ut fugeret? ”. Et respondit Michol ad Saul: “ Quia ipse locutus est mihi: “Dimitte me, alioquin interficiam te” ”.
1 Samuel 19 18 David autem fugiens salvatus est et venit ad Samuel in Rama et nuntiavit ei omnia, quae fecerat sibi Saul. Et abierunt ipse et Samuel et morati sunt in Naioth.
1 Samuel 19 19 Nuntiatum est autem Sauli a dicentibus: “ Ecce David in Naioth in Rama ”. 
1 Samuel 19 20 Misit ergo Saul nuntios, ut raperent David. Qui cum vidissent cuneum prophetarum vaticinantium et Samuel stantem super eos, factus est in illis spiritus Dei, et vaticinari coeperunt etiam ipsi. 
1 Samuel 19 21 Quod cum nuntiatum esset Sauli, misit alios nuntios; vaticinati sunt autem et illi. Et rursum Saul misit tertios nuntios, qui et ipsi vaticinati sunt.
1 Samuel 19 22 Abiit autem etiam ipse in Rama et venit usque ad cisternam magnam, quae est in Socho; et interrogavit et dixit: “ In quo loco sunt Samuel et David? ”. Dictumque est ei: “ Ecce in Naioth sunt in Rama ”. 
1 Samuel 19 23 Et abiit inde in Naioth in Rama; et factus est etiam super eum spiritus Dei, et ambulabat ingrediens et vaticinans, usquedum veniret in Naioth in Rama. 
1 Samuel 19 24 Et exspoliavit se etiam ipse vestimentis suis et vaticinatus est cum ceteris coram Samuel; et cecidit nudus tota die illa et nocte, unde et exivit proverbium: “ Num et Saul inter prophetas? ”.
1 Samuel 20 1 Fugit autem David de Naioth, quae est in Rama, veniensque locutus est coram Ionathan: “ Quid feci? Quae est iniquitas mea et quod peccatum meum in patrem tuum, quia quaerit animam meam? ”. 
1 Samuel 20 2 Qui dixit ei: “ Absit, non morieris; neque enim faciet pater meus quidquam grande vel parvum, nisi prius indicaverit mihi; hoc ergo celavit me pater meus tantummodo? Nequaquam erit istud ”. 
1 Samuel 20 3 Et rursum respondit David et ait: “ Scit profecto pater tuus quia inveni gratiam in oculis tuis et dixit: “Nesciat hoc Ionathan, ne forte tristetur”. Quinimmo vivit Dominus, et vivit anima tua, quia uno tantum gradu ego morsque dividimur ”.
1 Samuel 20 4 Et ait Ionathan ad David: “ Quid desiderat anima tua, ut faciam tibi? ”. 
1 Samuel 20 5 Dixit autem David ad Ionathan: “ Ecce neomenia est crastino, et ego ex more sedere soleo iuxta regem ad vescendum; dimitte ergo me, ut abscondar in agro usque ad vesperam diei tertiae. 
1 Samuel 20 6 Si requisierit me pater tuus, respondebis ei: “Rogavit me David, ut iret celeriter in Bethlehem civitatem suam, quia victimae annuae ibi sunt universis contribulibus eius”. 
1 Samuel 20 7 Si dixerit: “Bene”, pax erit servo tuo; si autem fuerit iratus, scito quia malum decretum est ab eo. 
1 Samuel 20 8 Fac ergo misericordiam in servum tuum, quia foedus Domini me famulum tuum tecum inire fecisti; si autem est in me aliqua iniquitas, tu me interfice et ad patrem tuum ne introducas me ”. 
1 Samuel 20 9 Et ait Ionathan: “ Absit hoc a te; neque enim fieri potest ut, si certo cognovero malum decretum esse a patre meo contra te, non annuntiem tibi ”. 
1 Samuel 20 10 Responditque David ad Ionathan: “ Quis nuntiabit mihi, si quid forte responderit tibi pater tuus dure? ”.
1 Samuel 20 11 Et ait Ionathan ad David: “ Veni, egrediamur foras in agrum ”. Cumque exissent ambo in agrum, 
1 Samuel 20 12 ait Ionathan ad David: “ Vivit Dominus, Deus Israel, investigabo sententiam patris mei hoc fere tempore cras vel perendie; et si aliquid boni fuerit super David, et non statim miserim ad te et notum tibi fecerim, 
1 Samuel 20 13 haec faciat Dominus in Ionathan et haec augeat! Si autem perseveraverit patris mei malitia adversum te, hoc quoque notum faciam tibi et dimittam te, ut vadas in pace. Et sit Dominus tecum, sicut fuit cum patre meo. 
1 Samuel 20 14 Et, si vixero, facies mihi misericordiam Domini; si vero mortuus fuero, 
1 Samuel 20 15 non auferas misericordiam tuam a domo mea usque in sempiternum, quando eradicaverit Dominus inimicos David unumquemque de terra ”. 
1 Samuel 20 16 Pepigit ergo foedus Ionathan cum domo David dicens: “ Requirat Dominus de manu inimicorum David! ”. 
1 Samuel 20 17 Et addidit Ionathan ut faceret David iurare per dilectionem suam erga illum; sicut animam enim suam, ita diligebat eum.
1 Samuel 20 18 Dixitque ad eum Ionathan: “ Cras neomenia est, et requireris; 
1 Samuel 20 19 vacua erit enim sessio tua. Perendie descendes festinus et venies in locum, ubi abscondisti te in die facti illius; et sedebis iuxta acervum illum. 
1 Samuel 20 20 Et ego tres sagittas mittam iuxta eum et iaciam quasi exercens me ad signum. 
1 Samuel 20 21 Mittam quoque et puerum dicens ei: “Vade et affer mihi sagittas”. 
1 Samuel 20 22 Si dixero puero: “Ecce sagittae intra te sunt, tolle eas”, tu veni ad me, quia pax tibi est, et nihil est mali, vivit Dominus. Si autem sic locutus fuero puero: “Ecce sagittae ultra te sunt”, vade, quia dimisit te Dominus. 
1 Samuel 20 23 De verbo autem, quod locuti fuimus, ego et tu, sit Dominus inter me et te usque in sempiternum ”.
1 Samuel 20 24 Absconditus est ergo David in agro; et venit neomenia, et sedit rex ad mensam ad comedendum. 
1 Samuel 20 25 Cumque sedisset rex super cathedram suam secundum consuetudinem, quae erat iuxta parietem, sedit Ionathan ex adverso, et sedit Abner ex latere Saul; vacuusque apparuit locus David. 
1 Samuel 20 26 Et non est locutus Saul quidquam in die illa; cogitabat enim quod forte evenisset ei, ut non esset mundus nec purificatus. 
1 Samuel 20 27 Cumque illuxisset dies secunda post neomeniam, rursum vacuus apparuit locus David; dixitque Saul ad Ionathan filium suum: “ Cur non venit filius Isai nec heri nec hodie ad vescendum? ”. 
1 Samuel 20 28 Et respondit Ionathan Sauli: “ Rogavit me obnixe, ut iret in Bethlehem, 
1 Samuel 20 29 et ait: “Dimitte me, quoniam sacrificium familiae est in civitate, et frater meus ipse accersivit me; nunc ergo, si inveni gratiam in oculis tuis, vadam cito et videbo fratres meos”. Ob hanc causam non venit ad mensam regis ”.
1 Samuel 20 30 Iratus autem Saul adversum Ionathan dixit ei: “ Fili mulieris perversae, numquid ignoro quia diligis filium Isai in confusionem tuam et in confusionem nuditatis matris tuae? 
1 Samuel 20 31 Omnibus enim diebus, quibus filius Isai vixerit super terram, non stabilieris tu neque regnum tuum; itaque iam nunc mitte et adduc eum ad me, quia filius mortis est ”. 
1 Samuel 20 32 Respondens autem Ionathan Sauli patri suo ait: “ Quare morietur? Quid fecit? ”. 
1 Samuel 20 33 Et arripuit Saul lanceam, ut percuteret eum; et intellexit Ionathan quod definitum esset patri suo, ut interficeret David. 
1 Samuel 20 34 Surrexit ergo Ionathan a mensa in ira furoris et non comedit in die neomeniae secunda panem; contristatus est enim super David, eo quod confudisset eum pater suus.
1 Samuel 20 35 Cumque illuxisset mane, venit Ionathan in agrum ad locum constitutum a David et puer parvulus cum eo; 
1 Samuel 20 36 et ait ad puerum suum: “ Vade et affer mihi sagittas, quas ego iacio ”. Cumque puer cucurrisset, iecit sagittam trans puerum. 
1 Samuel 20 37 Venit itaque puer ad locum sagittae, quam miserat Ionathan, et clamavit Ionathan post tergum pueri et ait: “ Ecce ibi est sagitta porro ultra te ”. 
1 Samuel 20 38 Clamavitque Ionathan post tergum pueri: “ Festina velociter, ne steteris ”. Sustulit autem puer Ionathae sagittam et attulit ad dominum suum 
1 Samuel 20 39 et quid ageretur penitus ignorabat, tantummodo enim Ionathan et David rem noverant.
1 Samuel 20 40 Dedit igitur Ionathan arma sua puero et dixit ei: “ Vade, defer in civitatem ”. 
1 Samuel 20 41 Cumque abisset puer, surrexit David de latere acervi et cadens pronus in terram adoravit tertio; et osculantes alterutrum fleverunt pariter, David autem amplius. 
1 Samuel 20 42 Dixit ergo Ionathan ad David: “ Vade in pace; iuravimus enim ambo in nomine Domini dicentes: Dominus erit inter me et te et inter semen meum et semen tuum usque in sempiternum ”.
1 Samuel 21 1 Et surrexit David et abiit; sed et Ionathan ingressus est civitatem. 
1 Samuel 21 2 Venit autem David in Nob ad Achimelech sacerdotem, et obstupuit Achimelech eo quod venisset David, et dixit ei: “ Quare tu solus et nullus est tecum? ”. 
1 Samuel 21 3 Et ait David ad Achimelech sacerdotem: “ Rex praecepit mihi negotium et dixit: “Nemo sciat rem, propter quam a me missus es, et cuiusmodi tibi praecepta dederim”; pueris vero condixi in illum et illum locum. 
1 Samuel 21 4 Nunc igitur, si habes ad manum quinque panes, da mihi, aut quidquid inveneris ”.
1 Samuel 21 5 Et respondens sacerdos David ait ei: “ Non habeo panes laicos ad manum, sed tantum panem sanctum; si mundi sunt pueri maxime a mulieribus? ”. 
1 Samuel 21 6 Et respondit David sacerdoti et dixit ei: “ Equidem, si de mulieribus agitur, continuimus nos ab heri et nudiustertius. Quando egrediebar, fuerunt corpora puerorum sancta, quamvis iter esset profanum. Quanto magis hodie sunt sancti quoad corpora ”. 
1 Samuel 21 7 Dedit ergo ei sacerdos sanctificatum panem; neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.
1 Samuel 21 8 Erat autem ibi vir de servis Saul in die illa retentus ante Dominum; et nomen eius Doeg Idumaeus, potentissimus pastorum Saul.
1 Samuel 21 9 Dixit autem David ad Achimelech: “ Si habes hic ad manum hastam aut gladium? Quia gladium meum et arma mea non tuli mecum; negotium enim regis urgebat ”. 
1 Samuel 21 10 Et dixit sacerdos: “ Ecce hic gladius Goliath Philisthaei, quem percussisti in valle Terebinthi; est involutus pallio post ephod. Si istum vis tollere, tolle, neque enim est alius hic absque eo ”. Et ait David: “ Non est huic alter similis; da mihi eum ”.
1 Samuel 21 11 Surrexit itaque David et fugit in die illa a facie Saul et venit ad Achis regem Geth. 
1 Samuel 21 12 Dixeruntque ei servi Achis: “ Numquid non iste est David rex terrae? Nonne huic cantabant per choros dicentes: “Percussit Saul milia sua, et David decem milia sua”? ”.
1 Samuel 21 13 Posuit autem David sermones istos in corde suo et extimuit valde a facie Achis regis Geth. 
1 Samuel 21 14 Et immutavit os suum coram eis; et insaniebat inter manus eorum et impingebat in ostia portae, defluebantque salivae in barbam. 
1 Samuel 21 15 Et ait Achis ad servos suos: “ Vidistis hominem insanum. Quare adduxistis eum ad me? 
1 Samuel 21 16 An desunt nobis furiosi, quod introduxistis istum, ut fureret, me praesente? Hicine ingredietur domum meam? ”.
1 Samuel 22 1 Abiit ergo inde David et fugit in speluncam Odollam; quod cum audissent fratres eius et omnis domus patris eius, descenderunt ad eum illuc. 
1 Samuel 22 2 Et convenerunt ad eum omnes, qui erant in angustia constituti et oppressi aere alieno et amaro animo; et factus est eorum princeps, fueruntque cum eo quasi quadringenti viri.
1 Samuel 22 3 Et profectus est David inde in Maspha, quae est Moab, et dixit ad regem Moab: “ Maneat, oro, pater meus et mater mea vobiscum, donec sciam quid faciat mihi Deus ”. 
1 Samuel 22 4 Et reliquit eos ante faciem regis Moab; manseruntque apud eum cunctis diebus, quibus David fuit in praesidio.
1 Samuel 22 5 Dixitquc Gad propheta ad David: “ Noli manere in praesidio. Proficiscere et vade in terram Iudae ”. Et profectus David venit in saltum Haret.
1 Samuel 22 6 Et audivit Saul quod detectus fuisset David et viri, qui erant cum eo. Saul autem, cum maneret in Gabaa et esset sub myrice, quae est in excelso, hastam manu tenens, cunctique servi eius circumstarent eum, 
1 Samuel 22 7 ait ad servos suos, qui assistebant ei: “ Audite, Beniaminitae. Etiam omnibus vobis dabit filius Isai agros et vineas et universos vos faciet tribunos et centuriones, 
1 Samuel 22 8 quoniam coniurastis omnes adversum me. Et non est qui mihi renuntiet quod filius meus foedus iunxerit cum filio Isai; non est qui vicem meam doleat ex vobis, nec qui annuntiet mihi quod suscitaverit filius meus servum meum adversum me insidiantem mihi sicut hodie ”.
1 Samuel 22 9 Respondens autem Doeg Idumaeus, qui assistebat cum servis Saul: “ Vidi, inquit, filium Isai in Nob apud Achimelech filium Achitob; 
1 Samuel 22 10 qui consuluit pro eo Dominum et cibaria dedit ei, sed et gladium Goliath Philisthaei dedit illi ”.
1 Samuel 22 11 Misit ergo rex ad accersendum Achimelech sacerdotem filium Achitob et omnem domum patris eius, sacerdotum, qui erant in Nob; qui venerunt universi ad regem. 
1 Samuel 22 12 Et ait Saul: “ Audi, fili Achitob ”. Qui respondit: “ Praesto sum, domine ”. 
1 Samuel 22 13 Dixitque ad eum Saul: “ Quare coniurastis adversum me, tu et filius Isai, et dedisti ei panes et gladium et consuluisti pro eo Deum, ut consurgeret adversum me insidiator, sicut est hodie? ”. 
1 Samuel 22 14 Respondensque Achimelech regi ait: “ Et quis in omnibus servis tuis sicut David fidelis et gener regis et dux satellitum tuorum et gloriosus in domo tua? 
1 Samuel 22 15 Num hodie coepi consulere pro eo Deum? Absit hoc a me, ne suspicetur rex adversus servum suum rem huiuscemodi, adversus universam domum patris mei; non enim scivit servus tuus quidquam super hoc negotio, vel modicum vel grande ”. 
1 Samuel 22 16 Dixitque rex: “ Morte morieris, Achimelech, tu et omnis domus patris tui ”.
1 Samuel 22 17 Et ait rex emissariis, qui circumstabant eum: “ Convertimini et interficite sacerdotes Domini, nam manus eorum cum David est; scientes quod fugisset, non indicaverunt mihi ”. Noluerunt autem servi regis extendere manum suam in sacerdotes Domini. 
1 Samuel 22 18 Et ait rex ad Doeg: “ Convertere tu et irrue in sacerdotes ”. Conversusque Doeg Idumaeus irruit in sacerdotes; et trucidavit in die illa octoginta quinque viros vestitos ephod lineo. 
1 Samuel 22 19 Nob autem civitatem sacerdotum percussit in ore gladii, viros et mulieres, parvulos et lactantes, bovem et asinum et ovem in ore gladii.
1 Samuel 22 20 Evadens autem unus filius Achimelech filii Achitob, cuius nomen erat Abiathar, fugit ad David 
1 Samuel 22 21 et annuntiavit ei quod occidisset Saul sacerdotes Domini. 
1 Samuel 22 22 Et ait David ad Abiathar: “ Sciebam in die illa quod, cum ibi esset Doeg Idumaeus, procul dubio annuntiaret Saul; ego sum reus omnium animarum domus patris tui. 
1 Samuel 22 23 Mane mecum, ne timeas; qui enim quaerit animam meam, quaerit et animam tuam, mecumque servaberis ”.
1 Samuel 23 1 Et nuntiaverunt David di centes: “ Ecce Philisthim op pugnant Ceila et diripiunt areas ”. 
1 Samuel 23 2 Consuluit igitur David Dominum dicens: “ Num vadam et percutiam Philisthaeos istos? ”. Et ait Dominus ad David: “ Vade et percuties Philisthaeos et salvabis Ceila ”. 
1 Samuel 23 3 Et dixerunt viri, qui erant cum David, ad eum: “ Ecce nos hic in Iuda consistentes timemus; quanto magis si ierimus in Ceila adversum agmina Philisthinorum? ”. 
1 Samuel 23 4 Rursum ergo David consuluit Dominum, qui respondens ei ait: “ Surge et vade in Ceila; ego enim tradam Philisthaeos in manu tua ”. 
1 Samuel 23 5 Abiit ergo David et viri eius in Ceila et pugnavit adversum Philisthaeos et abegit iumenta eorum et percussit eos plaga magna: et salvavit David habitatores Ceilae. 
1 Samuel 23 6 Porro cum fugisset Abiathar filius Achimelcch ad David, et ipse cum David in Ceila ephod secum habens descenderat.
1 Samuel 23 7 Nuntiatum est autem Saul quod venisset David in Ceila, et ait Saul: “ Tradidit eum Deus in manus meas; conclususque est introgressus urbem, in qua portae et serae sunt ”. 
1 Samuel 23 8 Et convocavit Saul omnem populum, ut ad pugnam descenderet in Ceila et obsideret David et viros eius. 
1 Samuel 23 9 Quod cum rescisset David quia praepararet ei Saul clam malum, dixit ad Abiathar sacerdotem: “ Applica ephod ”. 
1 Samuel 23 10 Et ait David: “ Domine, Deus Israel, audivit famam servus tuus quod disponat Saul venire ad Ceila, ut evertat urbem propter me. 
1 Samuel 23 11 Si tradent me viri Ceilae in manus eius? Et si descendet Saul, sicut audivit servus tuus? Domine, Deus Israel, indica servo tuo ”. Et ait Dominus: “ Descendet ”. 
1 Samuel 23 12 Dixitque David: “ Si tradent viri Ceilae me et viros, qui sunt mecum, in manu Saul? ”. Et dixit Dominus: “ Tradent ”.
1 Samuel 23 13 Surrexit ergo David et viri eius quasi sescenti et egressi de Ceila huc atque illuc vagabantur incerti. Nuntiatumque est Saul quod fugisset David de Ceila, quam ob rem destitit exire.
1 Samuel 23 14 Morabatur autem David in deserto in locis firmissimis mansitque in monte, in deserto Ziph; et quaerebat eum Saul cunctis diebus, sed non tradidit eum Deus in manus eius. 
1 Samuel 23 15 Et cognovit David quod egressus esset Saul, ut quaereret animam eius; porro David erat in deserto Ziph in Horesa. 
1 Samuel 23 16 Et surrexit Ionathan filius Saul et abiit ad David in Horesa; et confortavit manus eius in Deo dixitque ei: 
1 Samuel 23 17 “ Ne timeas, neque enim inveniet te manus Saul patris mei; et tu regnabis super Israel, et ego ero tibi secundus; sed et Saul pater meus scit hoc ”. 
1 Samuel 23 18 Percussit igitur uterque foedus coram Domino; mansitque David in Horesa, Ionathan autem reversus est in domum suam.
1 Samuel 23 19 Ascenderunt autem Ziphaei ad Saul in Gabaa dicentes: “ Nonne David latitat apud nos in locis tutissimis in Horesa, in colle Hachila, quae est ad meridiem deserti? 
1 Samuel 23 20 Nunc ergo, si desideravit anima tua, rex, ut descenderes, descende; nostrum autem erit ut tradamus eum in manus regis ”. 
1 Samuel 23 21 Dixitque Saul: “ Benedicti vos a Domino, quia doluistis vicem meam. 
1 Samuel 23 22 Abite, oro, et diligentius praeparate et curiosius agite; et considerate locum, ubi sit pes eius, vel quis viderit eum ibi; dictum est enim ad me quod callidus sit valde. 
1 Samuel 23 23 Considerate et videte omnia latibula eius, in quibus absconditur, et revertimini ad me ad certum locum, ut vadam vobiscum; quodsi fuerit in regione, perscrutabor eum in cunctis regionibus Iudae ”. 
1 Samuel 23 24 At illi surgentes abierunt in Ziph ante Saul. David autem et viri eius erant in deserto Maon, in Araba ad meridiem deserti. 
1 Samuel 23 25 Ivit ergo Saul et socii eius ad quaerendum eum, et nuntiatum est David; descenditque ad petram et versabatur in deserto Maon. Quod cum audisset Saul, persecutus est David in deserto Maon. 
1 Samuel 23 26 Et ibat Saul ad latus montis ex parte una, David autem et viri eius erant in latere montis ex parte altera; porro David praeceps fugiebat a facie Saul. Itaque Saul et viri eius in modum coronae cingebant David et viros eius, ut caperent eos. 
1 Samuel 23 27 Et nuntius venit ad Saul dicens: “ Festina et veni, quoniam infuderunt se Philisthim super terram ”. 
1 Samuel 23 28 Reversus est ergo Saul desistens persequi David; et perrexit in occursum Philisthinorum. Propter hoc vocaverunt locum illum: “ Petram dividentem ”.
1 Samuel 24 1 Ascendit ergo David inde et habitavit in locis tutissimis Engaddi. 
1 Samuel 24 2 Cumque reversus esset Saul, postquam persecutus est Philisthaeos, nuntiaverunt ei dicentes: “ Ecce David in deserto est Engaddi ”. 
1 Samuel 24 3 Assumens ergo Saul tria milia electorum virorum ex omni Israel perrexit ad investigandum David et viros eius ad rupes ibicum. 
1 Samuel 24 4 Et venit ad caulas ovium, quae se offerebant vianti. Eratque ibi spelunca, quam ingressus est Saul, ut purgaret ventrem; porro David et viri eius in interiore parte speluncae latebant. 
1 Samuel 24 5 Et dixerunt viri David ad eum: “ Ecce dies, de qua locutus est Dominus ad te: “Ego trado tibi inimicum tuum, ut facias ei sicut placuerit in oculis tuis” ”. Surrexit ergo David et praecidit oram chlamydis Saul silenter. 
1 Samuel 24 6 Post haec cor David percussit eum, eo quod abscidisset oram chlamydis Saul, 
1 Samuel 24 7 dixitque ad viros suos: “ Propitius mihi sit Dominus, ne faciam hanc rem domino meo, christo Domini, ut mittam manum meam in eum, quoniam christus Domini est ”. 
1 Samuel 24 8 Et cohibuit David viros suos sermonibus et non permisit eos, ut consurgerent in Saul. Porro Saul exsurgens de spelunca pergebat coepto itinere. 
1 Samuel 24 9 Surrexit autem et David post eum et egressus de spelunca clamavit post tergum Saul dicens: “ Domine mi rex! ”. Et respexit Saul post se, et inclinans se David pronus in terram adoravit 
1 Samuel 24 10 dixitque ad Saul: “ Quare audis verba hominum loquentium: “David quaerit malum adversum te?”. 
1 Samuel 24 11 Ecce hodie viderunt oculi tui quod tradiderit te Dominus hodie in manu mea in spelunca; et dictum est mihi, ut occiderem te, sed pepercit tibi oculus meus. Dixi enim: Non extendam manum meam in dominum meum, quia christus Domini est 
1 Samuel 24 12 et pater meus. Quin potius vide et cognosce oram chlamydis tuae in manu mea, quoniam, cum praeciderem summitatem chlamydis tuae, nolui occidere te. Animadverte et vide quoniam non est in manu mea malum neque iniquitas, neque peccavi in te; tu autem insidiaris animae meae, ut auferas eam. 
1 Samuel 24 13 Iudicet Dominus inter me et te et ulciscatur me Dominus ex te; manus autem mea non sit in te. 
1 Samuel 24 14 Sicut et in proverbio antiquo dicitur: “Ab impiis egredietur impietas”, manus ergo mea non sit in te. 
1 Samuel 24 15 Quem sequitur rex Israel? Quem persequeris? Canem mortuum et pulicem unum. 
1 Samuel 24 16 Sit Dominus iudex et iudicet inter me et te et videat et diiudicet causam meam et eruat me de manu tua ”. 
1 Samuel 24 17 Cum autem complesset David loquens sermones huiuscemodi ad Saul, dixit Saul: “ Numquid vox haec tua est, fili mi David? ”. Et levavit Saul vocem suam et flevit. 
1 Samuel 24 18 Dixitque ad David: “ Iustior tu es quam ego; tu enim tribuisti mihi bona, ego autem reddidi tibi mala. 
1 Samuel 24 19 Et tu indicasti hodie, quae feceris mihi bona, quomodo tradiderit me Dominus in manu tua, et non occideris me. 
1 Samuel 24 20 Quis enim, cum invenerit inimicum suum, dimittet eum in via bona? Sed Dominus reddat tibi vicissitudinem hanc, pro eo quod hodie operatus es in me. 
1 Samuel 24 21 Et nunc, quia scio quod certissime regnaturus sis et habiturus in manu tua regnum Israel, 
1 Samuel 24 22 iura mihi in Domino, ne deleas semen meum post me neque auferas nomen meum de domo patris mei ”. 
1 Samuel 24 23 Et iuravit David Sauli. Abiit ergo Saul in domum suam, et David et viri eius ascenderunt ad praesidium.
1 Samuel 25 1 Mortuus est autem Samuel; et congregatus est universus Israel, et planxerunt eum et sepelierunt eum in domo sua in Rama. Consurgensque David descendit in desertum Maon. 
1 Samuel 25 2 Erat autem vir quispiam in solitudine Maon, et possessio eius in Carmel; et homo ille magnus nimis; erantque ei oves tria milia et mille caprae. Et accidit ut tonderet gregem suum in Carmel. 
1 Samuel 25 3 Nomen autem viri illius erat Nabal et nomen uxoris eius Abigail. Eratque mulier illa prudentissima et speciosa; porro vir eius durus et moribus malis; erat autem de genere Chaleb.
1 Samuel 25 4 Cum ergo audisset David in deserto quod tonderet Nabal gregem suum, 
1 Samuel 25 5 misit decem iuvenes et dixit eis: “ Ascendite in Carmel et venietis ad Nabal et salutabitis eum ex nomine meo pacifice 
1 Samuel 25 6 et dicetis fratri meo: “Et tibi pax et domui tuae pax et omnibus, quaecumque habes, sit pax! 
1 Samuel 25 7 Et nunc audivi quod tonsores essent apud te. Pastores autem tui erant nobiscum in deserto; numquam eis molesti fuimus, nec aliquando defuit eis quidquam de grege omni tempore, quo fuerunt nobiscum in Carmel. 
1 Samuel 25 8 Interroga pueros tuos, et indicabunt tibi. Nunc ergo inveniant pueri isti gratiam in oculis tuis, in die enim bona venimus; quodcumque invenerit manus tua, da servis tuis et filio tuo David” ”.
1 Samuel 25 9 Cumque venissent pueri David, locuti sunt ad Nabal omnia verba haec ex nomine David et siluerunt. 
1 Samuel 25 10 Respondens autem Nabal pueris David ait: “ Quis est David, et quis est filius Isai? Hodie increverunt servi, qui fugiunt dominos suos. 
1 Samuel 25 11 Tollam ergo panes meos et aquas meas et carnes pecorum, quae occidi, tonsoribus meis et dabo viris, quos nescio unde sint? ”. 
1 Samuel 25 12 Regressi sunt itaque pueri David per viam suam et reversi venerunt et nuntiaverunt ei omnia verba haec. 
1 Samuel 25 13 Tunc David ait viris suis: “ Accingatur unusquisque gladio suo! ”. Et accincti sunt singuli gladio suo, accinctusque est et David ense suo, et secuti sunt David quasi quadringenti viri; porro ducenti remanserunt ad sarcinas.
1 Samuel 25 14 Abigail autem uxori Nabal nuntiavit unus de pueris suis dicens: “ Ecce misit David nuntios de deserto, ut benedicerent domino nostro, sed aversatus est eos. 
1 Samuel 25 15 Homines isti boni satis fuerunt nobis et non molesti; nec quidquam aliquando periit omni tempore, quo sumus conversati cum eis in deserto. 
1 Samuel 25 16 Pro muro erant nobis tam in nocte quam in die omnibus diebus, quibus pavimus apud eos greges. 
1 Samuel 25 17 Quam ob rem considera et recogita quid facias, quoniam malum decretum est adversus dominum nostrum et adversus domum eius universam. Et ipse filius Belial est, ita ut nemo ei possit loqui ”.
1 Samuel 25 18 Festinavit igitur Abigail et tulit ducentos panes et duos utres vini et quinque arietes coctos et quinque sata frumenti tosti et centum ligaturas uvae passae et ducentas massas caricarum et imposuit super asinos. 
1 Samuel 25 19 Dixitque pueris suis: “ Praecedite me, ecce ego post tergum sequar vos ”. Viro autem suo Nabal non indicavit. 
1 Samuel 25 20 Cum ergo ascendisset asinum et descenderet in tegmine montis, David et viri eius descendebant in occursum eius; quibus et illa occurrit. 
1 Samuel 25 21 Et aiebat David: “ Vere frustra servavi omnia, quae huius erant in deserto, et non periit quidquam de cunctis, quae ad eum pertinebant; et reddidit mihi malum pro bono. 
1 Samuel 25 22 Haec faciat Deus inimicis David et haec addat, si reliquero de omnibus, quae ad eum pertinent, usque mane quidquid masculini sexus ”.
1 Samuel 25 23 Cum autem vidisset Abigail David, festinavit et descendit de asino et procidit coram David super faciem suam et adoravit super terram. 
1 Samuel 25 24 Et cecidit ad pedes eius et dixit: “ In me sit, domine mi, haec iniquitas; loquatur, obsecro, ancilla tua in auribus tuis, et audi verba famulae tuae. 
1 Samuel 25 25 Ne ponat, oro, dominus meus cor suum super virum istum iniquum Nabal, quia secundum nomen suum stultus est, et est stultitia cum eo; ego autem ancilla tua non vidi pueros domini mei, quos misisti. 
1 Samuel 25 26 Nunc ergo, domine mi, vivit Dominus, et vivit anima tua, quia Dominus prohibuit te, ne venires in sanguine et salvares te manu tua; et nunc fiant sicut Nabal inimici tui et qui quaerunt domino meo malum. 
1 Samuel 25 27 Quapropter suscipe benedictionem hanc, quam attulit ancilla tua domino meo, et da pueris, qui sequuntur dominum meum. 
1 Samuel 25 28 Aufer iniquitatem famulae tuae. Faciens enim faciet Dominus domino meo domum fidelem, quia proelia Domini dominus meus proeliatur; malitia ergo non inveniatur in te omnibus diebus vitae tuae. 
1 Samuel 25 29 Si enim surrexerit aliquando homo persequens te et quaerens animam tuam, erit anima domini mei custodita in fasciculo vitae apud Dominum Deum tuum; sed inimicorum tuorum animam ipse iaciat in impetu et circulo fundae. 
1 Samuel 25 30 Cum ergo fecerit Dominus domino meo omnia, quae locutus est, bona de te et constituerit te ducem super Israel, 
1 Samuel 25 31 non erit tibi hoc in singultum et in scrupulum cordis domino meo, quod effuderis sanguinem innoxium et ipse te ultus fueris; et cum benefecerit Dominus domino meo, recordaberis ancillae tuae ”.
1 Samuel 25 32 Et ait David ad Abigail: “ Benedictus Dominus, Deus Israel, qui misit te hodie in occursum meum. Et benedicta prudentia tua, 
1 Samuel 25 33 et benedicta tu, quae prohibuisti me hodie, ne irem ad sanguinem et ulciscerer me manu mea. 
1 Samuel 25 34 Alioquin, vivit Dominus, Deus Israel, qui prohibuit me malum facere tibi, nisi cito venisses in occursum mihi, non remansisset Nabal usque ad lucem matutinam quidquid masculini sexus ”. 
1 Samuel 25 35 Suscepit ergo David de manu eius omnia, quae attulerat ei, dixitque ei: “ Vade pacifice in domum tuam. Ecce audivi vocem tuam et honoravi faciem tuam ”.
1 Samuel 25 36 Venit autem Abigail ad Nabal; et ecce erat ei convivium in domo eius quasi convivium regis, et cor Nabal iucundum; erat enim ebrius nimis. Et non indicavit ei verbum pusillum aut grande usque in mane. 
1 Samuel 25 37 Diluculo autem, cum digessisset vinum Nabal, haec indicavit ei uxor sua; et emortuum est cor eius intrinsecus, et factus est quasi lapis. 
1 Samuel 25 38 Cumque pertransissent decem dies, percussit Dominus Nabal, et mortuus est.
1 Samuel 25 39 Quod cum audisset David mortuum Nabal, ait: “ Benedictus Dominus, qui iudicavit causam opprobrii mei de manu Nabal et servum suum custodivit a malo et malitiam Nabal reddidit Dominus in caput eius ”. Misit ergo David et locutus est ad Abigail, ut sumeret eam sibi in uxorem. 
1 Samuel 25 40 Et venerunt pueri David ad Abigail in Carmel et locuti sunt ad eam dicentes: “ David misit nos ad te, ut accipiat te sibi in uxorem ”. 
1 Samuel 25 41 Quae consurgens adoravit prona in terram et ait: “ Ecce famula tua sit in ancillam, ut lavet pedes servorum domini mei ”. 
1 Samuel 25 42 Et festinavit et surrexit Abigail et ascendit super asinum, et quinque puellae ierunt cum ea pedisequae eius; et secuta est nuntios David et facta est illi uxor.
1 Samuel 25 43 Sed et Achinoam accepit David de Iezrahel, et fuit utraque uxor eius. 
1 Samuel 25 44 Saul autem dedit Michol filiam suam uxorem David Phalti filio Lais, qui erat de Gallim.
1 Samuel 26 1 Et venerunt Ziphaei ad Saul in Gabaa dicentes: “ Ecce David absconditus est in colle Hachila, quae est ex adverso solitudinis ”. 
1 Samuel 26 2 Et surrexit Saul et descendit in desertum Ziph, et cum eo tria milia virorum de electis Israel, ut quaereret David in deserto Ziph. 
1 Samuel 26 3 Et castrametatus est Saul in colle Hachila, quae erat ex adverso solitudinis in via. David autem habitabat in deserto; videns autem quod venisset Saul post se in desertum, 
1 Samuel 26 4 misit exploratores et didicit quod illuc venisset certissime. 
1 Samuel 26 5 Et surrexit David et venit ad locum, ubi erat Saul. Cumque vidisset locum, in quo dormiebat Saul et Abner filius Ner princeps militiae eius, Saulem dormientem in carragine et reliquum vulgus per circuitum eius, 
1 Samuel 26 6 ait David ad Achimelech Hetthaeum et Abisai filium Sarviae fratrem Ioab dicens: “ Quis descendet mecum ad Saul in castra? ”. Dixitque Abisai: “ Ego descendam tecum ”.
1 Samuel 26 7 Venerunt ergo David et Abisai ad populum nocte et invenerunt Saul iacentem et dormientem in carragine et hastam fixam in terra ad caput eius, Abner autem et populum dormientes in circuitu eius. 
1 Samuel 26 8 Dixitque Abisai ad David: “ Conclusit Deus hodie inimicum tuum in manus tuas; nunc ergo perfodiam eum lancea in terra semel, et secundo opus non erit ”. 
1 Samuel 26 9 Et dixit David ad Abisai: “ Ne interficias eum; quis enim extendit manum suam in christum Domini et innocens erit? ”. 
1 Samuel 26 10 Et dixit David: “ Vivit Dominus quia Dominus percutiet eum, aut dies eius veniet, ut moriatur, aut in proelium descendens peribit. 
1 Samuel 26 11 Propitius mihi sit Dominus, ne extendam manum meam in christum Domini. Nunc igitur tolle hastam, quae est ad caput eius, et scyphum aquae, et abeamus ”. 
1 Samuel 26 12 Tulit ergo David hastam et scyphum aquae, qui erat ad caput Saul, et abierunt; et non erat quisquam, qui videret et intellegeret et vigilaret, sed omnes dormiebant, quia sopor Domini irruerat super eos.
1 Samuel 26 13 Cumque transisset David ex adverso et stetisset in vertice montis de longe, et esset grande intervallum inter eos, 
1 Samuel 26 14 clamavit David ad populum et ad Abner filium Ner dicens: “ Nonne respondebis, Abner? ”. Et respondens Abner ait: “ Quis es tu? Clamasti ad regem! ”. 
1 Samuel 26 15 Et ait David ad Abner: “ Numquid non vir tu es? Et quis alius similis tui in Israel? Quare ergo non custodisti dominum tuum regem? Ingressus est enim unus de turba, ut interficeret regem dominum tuum. 
1 Samuel 26 16 Non est bonum hoc, quod fecisti. Vivit Dominus quoniam filii mortis estis vos, qui non custodistis dominum vestrum, christum Domini. Nunc ergo vide, ubi sit hasta regis et ubi scyphus aquae, qui erat ad caput eius ”.
1 Samuel 26 17 Cognovit autem Saul vocem David et dixit: “ Num vox tua haec est, fili mi David? ”. Et ait David: “ Vox mea, domine mi rex ”. 
1 Samuel 26 18 Et ait: “ Quam ob causam dominus meus persequitur servum suum? Quid feci? Aut quod est in manu mea malum? 
1 Samuel 26 19 Nunc ergo audiat, oro, dominus meus rex verba servi sui: Si Dominus incitat te adversum me, odoretur sacrificium; si autem filii hominum, maledicti sint in conspectu Domini, quia eiecerunt me hodie, ut non habitem in hereditate Domini dicentes: “Vade, servi diis alienis”. 
1 Samuel 26 20 Et nunc non effundatur sanguis meus in terra longe a facie Domini; quia egressus est rex Israel, ut quaerat pulicem unum, sicut persequitur quis perdicem in montibus ”.
1 Samuel 26 21 Et ait Saul: “ Peccavi. Revertere, fili mi David; nequaquam enim ultra malefaciam tibi, eo quod pretiosa fuerit anima mea in oculis tuis hodie; apparet quod stulte egerim et erraverim multum nimis ”. 
1 Samuel 26 22 Et respondens David ait: “ Ecce hasta regis; transeat unus de pueris et tollat eam. 
1 Samuel 26 23 Dominus autem retribuet unicuique secundum iustitiam suam et fidem; tradidit enim te Dominus hodie in manu mea, et nolui extendere manum meam in christum Domini. 
1 Samuel 26 24 Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia ”.
1 Samuel 26 25 Ait ergo Saul ad David: “ Benedictus tu, fili mi David; et quidem faciens facies et potens poteris ”. Abiit autem David in viam suam, et Saul reversus est in locum suum.
1 Samuel 27 1 Et ait David in corde suo: “ Aliquando incidam in uno die in manu Saul; nonne melius est ut fugiam et salver in terra Philisthinorum, ut desperet Saul cessetque me quaerere in cunctis finibus Israel? Fugiam ergo manus eius ”. 
1 Samuel 27 2 Et surrexit David et abiit ipse et sescenti viri cum eo ad Achis filium Maoch regem Geth. 
1 Samuel 27 3 Et habitavit David cum Achis in Geth ipse et viri eius unusquisque cum domo sua; David et duae uxores eius, Achinoam Iezrahelites et Abigail uxor Nabal de Carmel. 
1 Samuel 27 4 Et nuntiatum est Saul quod fugisset David in Geth, et non addidit ultra ut quaereret eum.
1 Samuel 27 5 Dixit autem David ad Achis: “ Si inveni gratiam in oculis tuis, detur mihi locus in una urbium regionis huius, ut habitem ibi. Cur enim manet servus tuus in civitate regis tecum? ”. 
1 Samuel 27 6 Dedit itaque ei Achis in die illa Siceleg; propter quam causam facta est Siceleg regum Iudae usque in diem hanc. 
1 Samuel 27 7 Fuit autem numerus dierum, quibus habitavit David in regione Philisthinorum, annus et quattuor menses.
1 Samuel 27 8 Et ascendit David et viri eius et agebant praedas de Gesuri et de Gerzi et de Amalecitis; hae enim gentes habitabant terram, quae est a Telem in via Sur et usque ad terram Aegypti. 
1 Samuel 27 9 Et percutiebat David omnem terram nec relinquebat viventem virum et mulierem; tollensque oves et boves et asinos et camelos et vestes revertebatur et veniebat ad Achis. 
1 Samuel 27 10 Dicebat autem ei Achis: “ In quem irruistis hodie? ”. Respondebatque David: “ Contra Nageb Iudae vel contra Nageb Ierameel vel contra Nageb Ceni ”. 
1 Samuel 27 11 Viro et mulieri non parcebat David nec adducebat in Geth dicens: “ Ne forte loquantur adversum nos: “Haec fecit David” ”. Et hoc erat decretum illi omnibus diebus, quibus habitavit in regione Philisthinorum. 
1 Samuel 27 12 Credidit ergo Achis David dicens: “ Valde odiosum se fecit populo suo Israel; erit igitur mihi servus sempiternus ”. 
1 Samuel 28 1 Factum est autem in diebus illis, congregaverunt Phili sthim agmina sua, ut praepararentur ad bellum contra Israel. Dixitque Achis ad David: “ Sciens nunc scito quoniam mecum egredieris in castris tu et viri tui ”. 
1 Samuel 28 2 Dixitque David ad Achis: “ Ideo tu quoque scies, quae facturus est servus tuus ”. Et ait Achis ad David: “ Ideo custodem capitis mei ponam te cunctis diebus ”.
1 Samuel 28 3 Samuel autem mortuus erat; planxeratque eum omnis Israel, et sepelierant eum in Rama urbe sua. Et Saul abstulerat magos et hariolos de terra.
1 Samuel 28 4 Congregatique sunt Philisthim et venerunt et castrametati sunt in Sunam. Congregavit autem et Saul universum Israel, et castrametati sunt in Gelboe. 
1 Samuel 28 5 Et vidit Saul castra Philisthim et timuit, et expavit cor eius nimis. 
1 Samuel 28 6 Consuluitque Dominum, et non respondit ei neque per somnia neque per Urim neque per prophetas.
1 Samuel 28 7 Dixitque Saul servis suis: “ Quaerite mihi mulierem habentem pythonem, et vadam ad eam et sciscitabor per illam ”. Et dixerunt servi eius ad eum: “ Est mulier habens pythonem in Endor ”. 
1 Samuel 28 8 Mutavit ergo habitum suum vestitusque est aliis vestimentis et abiit ipse et duo viri cum eo; veneruntque ad mulierem nocte, et ait: “ Divina mihi in pythone et suscita mihi, quem dixero tibi ”. 
1 Samuel 28 9 Et ait mulier ad eum: “ Ecce tu nosti, quanta fecerit Saul et quomodo eraserit magos et hariolos de terra; quare ergo insidiaris animae meae, ut occidar? ”. 
1 Samuel 28 10 Et iuravit ei Saul in Domino dicens: “ Vivit Dominus quia non veniet tibi quidquam mali propter hanc rem ”. 
1 Samuel 28 11 Dixitque ei mulier: “ Quem suscitabo tibi? ”. Qui ait: “ Samuelem suscita mihi ”.
1 Samuel 28 12 Cum autem vidisset mulier Samuelem, exclamavit voce magna et dixit ad Saul: “ Quare imposuisti mihi? Tu es enim Saul! ”. 
1 Samuel 28 13 Dixitque ei rex: “ Noli timere. Quid vidisti? ”. Et ait mulier ad Saul: “ Hominem divinum vidi ascendentem de terra ”. 
1 Samuel 28 14 Dixitque ei: “ Qualis est forma eius? ”. Quae ait: “ Vir senex ascendit et ipse amictus est pallio ”. Intellexit Saul quod Samuel esset et inclinavit se super faciem suam in terra et adoravit.
1 Samuel 28 15 Dixit autem Samuel ad Saul: “ Quare inquietasti me, ut suscitarer? ”. Et ait Saul: “ Coartor nimis. Siquidem Philisthim pugnant adversum me, et Deus recessit a me et exaudire me noluit neque in manu prophetarum neque per somnia; vocavi ergo te, ut ostenderes mihi quid faciam ”. 
1 Samuel 28 16 Et ait Samuel: “ Quid interrogas me, cum Dominus recesserit a te et factus est adversarius tuus? 
1 Samuel 28 17 Fecit enim Dominus, sicut locutus est in manu mea, et scidit regnum de manu tua et dedit illud proximo tuo David, 
1 Samuel 28 18 quia non oboedisti voci Domini neque fecisti iram furoris eius in Amalec. Idcirco quod pateris, fecit tibi Dominus hodie. 
1 Samuel 28 19 Et dabit Dominus etiam Israel tecum in manu Philisthim; cras autem tu et filii tui mecum eritis, sed et castra Israel tradet Dominus in manu Philisthim ”.
1 Samuel 28 20 Statimque Saul cecidit porrectus in terram; extimuerat enim verba Samuel, et robur non erat in eo, quia non comederat panem tota die illa et tota nocte illa. 
1 Samuel 28 21 Accessit itaque mulier ad Saul et vidit quod conturbatus esset valde; dixitque ad eum: “ Ecce audivit ancilla tua vocem tuam, et posui animam meam in manu mea et oboedivi sermonibus tuis, quos locutus es ad me. 
1 Samuel 28 22 Nunc igitur audi et tu vocem ancillae tuae, ut ponam coram te buccellam panis, et comedens convalescas, ut possis iter facere ”. 
1 Samuel 28 23 Qui renuit et ait: “ Non comedam ”. Coegerunt autem eum servi sui et mulier; et tandem, audita voce eorum, surrexit de terra et sedit super lectum. 
1 Samuel 28 24 Mulier autem illa habebat vitulum pascualem in domo; et festinavit et occidit eum, tollensque farinam miscuit eam et coxit azyma. 
1 Samuel 28 25 Et posuit ante Saul et ante servos eius. Qui cum comedissent, surrexerunt et abierunt hac eadem nocte.
1 Samuel 29 1 Congregata sunt ergo Philisthim universa agmina in Aphec; sed et Israel castrametatus est super fontem, qui erat in Iezrahel. 
1 Samuel 29 2 Et principes quidem Philisthim incedebant in centuriis et milibus; David autem et viri eius incedebant in novissimo agmine cum Achis. 
1 Samuel 29 3 Dixeruntque principes Philisthim: “ Quid sibi volunt Hebraei isti? ”. Et ait Achis ad principes Philisthim: “ Nonne iste est David, qui fuit servus Saul regis Israel et est apud me multis diebus vel annis, et non inveni in eo quidquam ex die, qua transfugit ad me, usque ad diem hanc? ”. 
1 Samuel 29 4 Irati sunt autem adversus eum principes Philisthim et dixerunt ei: “ Revertatur vir iste et sedeat in loco suo, in quo constituisti eum, et non descendat nobiscum in proelium, ne fiat nobis adversarius, cum proeliari coeperimus. Quomodo enim aliter placare poterit dominum suum nisi in capitibus horum virorum? 
1 Samuel 29 5 Nonne iste est David, cui cantabant in choris dicentes: “Percussit Saul milia sua, et David decem milia sua”? ”.
1 Samuel 29 6 Vocavit ergo Achis David et ait ei: “ Vivit Dominus quia rectus es tu, et bonus est in conspectu meo exitus tuus et introitus tuus mecum in castris, et non inveni in te quidquam mali ex die, qua venisti ad me, usque ad diem hanc. Sed principibus non places. 
1 Samuel 29 7 Revertere ergo et vade in pace et non offendes oculos principum Philisthim ”. 
1 Samuel 29 8 Dixitque David ad Achis: “ Quid enim feci, et quid invenisti in me servo tuo a die, qua fui in conspectu tuo, usque in diem hanc, ut non veniam et pugnem contra inimicos domini mei regis? ”. 
1 Samuel 29 9 Respondens autem Achis locutus est ad David: “ Scio quia bonus es tu in oculis meis sicut angelus Dei; sed principes Philisthim dixerunt: “Non ascendet nobiscum in proelium”. 
1 Samuel 29 10 Igitur consurge mane, tu et servi domini tui, qui venerunt tecum, et, cum de nocte surrexeritis et coeperit dilucescere, pergite ”. 
1 Samuel 29 11 Surrexit itaque de nocte David ipse et viri eius, ut proficiscerentur mane et reverterentur ad terram Philisthim. Philisthim autem ascenderunt in Iezrahel.
1 Samuel 30 1 Cumque venissent David et viri eius in Siceleg die tertia, Amalecitae impetum fecerant contra Nageb et contra Siceleg et percusserant Siceleg et succenderant eam igni; 
1 Samuel 30 2 et captivas duxerant mulieres et omnes in ea a minimo usque ad magnum et non interfecerant quemquam, sed secum duxerant et pergebant in itinere suo. 
1 Samuel 30 3 Cum ergo venisset David et viri eius ad civitatem et invenissent eam succensam igni et uxores suas et filios suos et filias ductas esse captivas, 
1 Samuel 30 4 levaverunt David et populus, qui erat cum eo, voces suas et planxerunt, donec deficerent in eis lacrimae. 
1 Samuel 30 5 Siquidem et duae uxores David captivae ductae fuerant, Achinoam Iezrahelites et Abigail uxor Nabal de Carmel.
1 Samuel 30 6 Et angustiatus est David valde; volebat enim eum populus lapidare, quia amara erat anima uniuscuiusque viri super filiis suis et filiabus. Confortatus est autem David in Domino Deo suo 
1 Samuel 30 7 et ait ad Abiathar sacerdotem filium Achimelech: “ Applica ad me ephod ”. Et applicuit Abiathar ephod ad David. 
1 Samuel 30 8 Et consuluit David Dominum dicens: “ Persequar latrunculos hos et comprehendam eos an non? ”. Dixitque ei: “ Persequere; absque dubio enim comprehendes eos et excuties praedam ”. 
1 Samuel 30 9 Abiit ergo David ipse et sescenti viri, qui erant cum eo, et venerunt usque ad torrentem Besor, et lassi quidam substiterunt. 
1 Samuel 30 10 Persecutus est autem David ipse et quadringenti viri; et reliqui substiterunt: ducenti, qui lassi transire non poterant torrentem Besor.
1 Samuel 30 11 Et invenerunt virum Aegyptium in agro et adduxerunt eum ad David; dederuntque ei panem, et comedit, et dederunt ei aquam bibere, 
1 Samuel 30 12 sed et dederunt ei fragmen massae caricarum et duas ligaturas uvae passae. Quae cum comedisset, reversus est spiritus eius; non enim comederat panem neque biberat aquam tribus diebus et tribus noctibus. 
1 Samuel 30 13 Dixit itaque ei David: “ Cuius es tu vel unde? ”. Qui ait ei: “ Puer Aegyptius ego sum servus viri Amalecitae; dereliquit autem me dominus meus, quia aegrotare coepi nudiustertius. 
1 Samuel 30 14 Siquidem nos erupimus contra Nageb Cherethi et contra Nageb Iudae et Nageb Chaleb et Siceleg succendimus igni ”. 
1 Samuel 30 15 Dixitque ei David: “ Potes me ducere ad istum cuneum? ”. Qui ait: “ Iura mihi per Deum quod non occidas me et non tradas me in manu domini mei, et ducam te ad cuneum istum ”. Et iuravit ei David.
1 Samuel 30 16 Qui cum duxisset eum, ecce illi discumbebant super faciem universae terrae comedentes et bibentes et festum celebrantes pro cuncta praeda et spoliis, quae ceperant de terra Philisthim et de terra Iudae. 
1 Samuel 30 17 Et percussit eos David die altera a diluculo usque ad vesperam, et non evasit ex eis quisquam, nisi quadringenti viri adulescentes, qui ascenderant camelos et fugerant.
1 Samuel 30 18 Eruit ergo David omnia, quae ceperant Amalecitae, et duas uxores suas eruit. 
1 Samuel 30 19 Nec defuit quidquam a parvo usque ad magnum tam de filiis quam de filiabus et de spoliis, et, quaecumque rapuerant, omnia reduxit David. 
1 Samuel 30 20 Cepit ergo David universos greges et armenta, et minaverunt ante faciem eius possessionem hanc dixeruntque: “ Haec est praeda David ”.
1 Samuel 30 21 Venit autem David ad ducentos viros, qui lassi substiterant nec sequi potuerant David, et residere eos iusserat in torrente Besor. Qui egressi sunt obviam David et populo, qui erat cum eo. Accedens autem David ad populum salutavit eos pacifice. 
1 Samuel 30 22 Respondensque omnis vir pessimus et iniquus de viris, qui ierant cum David, dixit: “ Quia non venerunt nobiscum, non dabimus eis quidquam de praeda, quam eruimus; sed sufficiat unicuique uxor sua et filii; quos cum acceperint, recedant ”. 
1 Samuel 30 23 Dixit autem David: “ Non sic facietis, fratres mei, de his, quae tradidit Dominus nobis, et custodivit nos et dedit latrunculos, qui eruperant adversum nos, in manu nostra; 
1 Samuel 30 24 nec audiet vos quisquam super sermone hoc; aequa enim pars erit descendentis ad proelium et remanentis ad sarcinas, et similiter divident ”. 
1 Samuel 30 25 Et factum est hoc ex die illa et deinceps constitutum ut praeceptum et quasi lex in Israel usque ad diem hanc.
1 Samuel 30 26 Venit ergo David in Siceleg et misit dona de praeda senioribus Iudae proximis suis dicens: “ Accipite benedictionem de praeda hostium Domini ”; 
1 Samuel 30 27 his, qui erant in Bethul et qui in Ramathnageb et qui in Iether 
1 Samuel 30 28 et qui in Aroer et qui in Sephamoth et qui in Esthemo 
1 Samuel 30 29 et qui in Carmel et qui in urbibus Ierameeli et qui in urbibus Ceni 
1 Samuel 30 30 et qui in Horma et qui in Borasan et qui in Athach 
1 Samuel 30 31 et qui in Hebron et reliquis locis, in quibus commoratus fuerat David ipse et viri eius.
1 Samuel 31 1 Philisthim autem pugnabant adversum Israel; et fugerunt viri Israel ante faciem Philisthim et ceciderunt interfecti in monte Gelboe. 
1 Samuel 31 2 Irrueruntque Philisthim in Saul et filios eius et percusserunt Ionathan et Abinadab et Melchisua filios Saul.
1 Samuel 31 3 Totumque pondus proelii versum est in Saul; et consecuti sunt eum viri arcu, et vulneratus est vehementer a sagittariis. 
1 Samuel 31 4 Dixitque Saul ad armigerum suum: “ Evagina gladium tuum et percute me, ne forte veniant incircumcisi isti et confodiant me et illudant mihi ”. Et noluit armiger eius; erat enim nimio timore perterritus. Arripuit itaque Saul gladium et irruit super eum. 
1 Samuel 31 5 Quod cum vidisset armiger eius, videlicet quod mortuus esset Saul, irruit etiam ipse super gladium suum et mortuus est cum eo. 
1 Samuel 31 6 Mortuus est ergo Saul et tres filii eius et armiger illius et universi viri eius in die illa pariter. 
1 Samuel 31 7 Videntes autem viri Israel, qui erant trans vallem et trans Iordanem, quod fugissent viri Israelitae et quod mortuus esset Saul et filii eius, reliquerunt civitates suas et fugerunt. Veneruntque Philisthim et habitaverunt ibi.
1 Samuel 31 8 Facta autem die altera, venerunt Philisthim, ut spoliarent interfectos, et invenerunt Saul et tres filios eius iacentes in monte Gelboe. 
1 Samuel 31 9 Et praeciderunt caput Saul et exspoliaverunt eum armis, quae miserunt in terram Philisthinorum per circuitum, ut annuntiaretur in templis idolorum suorum et populo. 
1 Samuel 31 10 Et posuerunt arma eius in templo Astharoth, corpus vero eius suspenderunt in muro Bethsan.
1 Samuel 31 11 Quod cum audissent habitatores Iabes Galaad, quaecumque fecerant Philisthim Saul, 
1 Samuel 31 12 surrexerunt omnes viri fortissimi et ambulaverunt tota nocte et tulerunt cadaver Saul et cadavera filiorum eius de muro Bethsan; veneruntque Iabes et combusserunt ea ibi. 
1 Samuel 31 13 Et tulerunt ossa eorum et sepelierunt sub myrice in Iabes et ieiunaverunt septem diebus.
2 Samuel 1 1 Factum est autem, postquam mortuus est Saul, ut David re verteretur a caede Amalec et maneret in Siceleg dies duos. 
2 Samuel 1 2 In die autem tertia apparuit homo veniens de castris Saul veste conscissa et pulvere aspersus caput; et, ut venit ad David, cecidit super faciem suam et adoravit. 
2 Samuel 1 3 Dixitque ad eum David: “ Unde venis? ”. Qui ait ad eum: “ De castris Israel fugi ”. 
2 Samuel 1 4 Et dixit ad eum David: “ Quid enim factum est? Indica mihi ”. Qui ait: “ Fugit populus ex proelio, et multi corruentes e populo mortui sunt; sed et Saul et Ionathan filius eius interierunt ”.
2 Samuel 1 5 Dixitque David ad adulescentem, qui nuntiabat ei: “ Unde scis quia mortuus est Saul et Ionathan filius eius? ”. 
2 Samuel 1 6 Et ait adulescens, qui narrabat ei: “ Casu veni in montem Gelboe, et Saul incumbebat super hastam suam. Porro currus et equites appropinquabant ei, 
2 Samuel 1 7 et conversus post tergum suum vidensque me vocavit. Cui cum respondissem: Adsum, 
2 Samuel 1 8 dixit mihi: “Quisnam es tu?”. Et dixi ad eum: Amalecites ego sum. 
2 Samuel 1 9 Et locutus est mihi: “Sta super me et interfice me, quoniam tenent me angustiae, et adhuc tota anima mea in me est”. 
2 Samuel 1 10 Stansque super eum occidi illum; sciebam enim quod vivere non poterat post ruinam. Et tuli diadema, quod erat in capite eius, et armillam de brachio illius et attuli ad te dominum meum huc ”.
2 Samuel 1 11 Apprehendens autem David vestimenta sua scidit omnesque viri, qui erant cum eo; 
2 Samuel 1 12 et planxerunt et fleverunt et ieiunaverunt usque ad vesperam super Saul et super Ionathan filium eius et super populum Domini et super domum Israel, quod corruissent gladio.
2 Samuel 1 13 Dixitque David ad iuvenem, qui nuntiaverat ei: “ Unde es? ”. Qui respondit: “ Filius hominis advenae Amalecitae ego sum ”. 
2 Samuel 1 14 Et ait ad eum David: “ Quare non timuisti mittere manum tuam, ut occideres christum Domini? ”. 
2 Samuel 1 15 Vocansque David unum de pueris ait: “ Accedens irrue in eum ”. Qui percussit illum, et mortuus est. 
2 Samuel 1 16 Et ait ad eum David: “ Sanguis tuus super caput tuum; os enim tuum locutum est adversum te dicens: “Ego interfeci christum Domini” ”.
2 Samuel 1 17 Planxit autem David planctum huiuscemodi super Saul et super Ionathan filium eius; 
2 Samuel 1 18 et praecepit, ut docerent filios Iudae canticum Arcus, sicut scriptum est in libro Iusti, et ait:
2 Samuel 1 19 “ Incliti, o Israel, super montes tuos interfecti, quomodo ceciderunt fortes!
2 Samuel 1 20 Nolite annuntiare in Geth neque annuntietis in compitis Ascalonis, ne forte laetentur filiae Philisthim, ne exsultent filiae incircumcisorum.
2 Samuel 1 21 Montes Gelboe, nec ros nec pluviae veniant super vos, neque sint agri oblationum! Quia ibi abiectus est clipeus fortium, clipeus Saul, quasi non esset unctus oleo.
2 Samuel 1 22 A sanguine interfectorum, ab adipe fortium arcus Ionathan numquam rediit retrorsum, et gladius Saul non est reversus inanis.
2 Samuel 1 23 Saul et Ionathan amabiles et decori in vita sua, in morte quoque non sunt divisi, aquilis velociores, leonibus fortiores. 
2 Samuel 1 24 Filiae Israel, super Saul flete, qui vestiebat vos coccino in deliciis, qui praebebat ornamenta aurea cultui vestro.
2 Samuel 1 25 Quomodo ceciderunt fortes in proelio! Ionathan in excelsis tuis occisus est. 
2 Samuel 1 26 Doleo super te, frater mi Ionathan, suavis nimis mihi; mirabilis amor tuus mihi super amorem mulierum.
2 Samuel 1 27 Quomodo ceciderunt fortes, et perierunt arma bellica! ”.
2 Samuel 2 1 Igitur post haec consuluit David Dominum dicens: “ Num ascendam in unam de civitatibus Iudae? ”. Et ait Dominus ad eum: “ Ascende ”. Dixitque David: “ Quo ascendam? ”. Et respondit ei: “ In Hebron ”. 
2 Samuel 2 2 Ascendit ergo David et duae uxores eius, Achinoam Iezrahelites et Abigail uxor Nabal de Carmel; 
2 Samuel 2 3 sed et viros, qui erant cum eo, duxit David singulos cum domo sua, et manserunt in oppidis Hebron. 
2 Samuel 2 4 Veneruntque viri Iudae et unxerunt ibi David, ut regnaret super domum Iudae. Et nuntiatum est David quod viri Iabes Galaad sepelissent Saul. 
2 Samuel 2 5 Misit ergo David nuntios ad viros Iabes Galaad dixitque ad eos: “ Benedicti vos Domino, qui fecistis misericordiam hanc cum domino vestro Saul et sepelistis eum. 
2 Samuel 2 6 Et nunc faciat quidem vobis Dominus misericordiam et veritatem; sed et ego reddam vobis similiter bonum, eo quod feceritis istud. 
2 Samuel 2 7 Nunc autem confortentur manus vestrae, et estote fortes; licet enim mortuus sit dominus vester Saul, tamen me unxit domus Iudae in regem sibi ”.
2 Samuel 2 8 Abner autem filius Ner princeps exercitus Saul tulit Isbaal filium Saul et duxit eum in Mahanaim 
2 Samuel 2 9 regemque constituit super Galaad et super Aser et super Iezrahel et super Ephraim et super Beniamin et super Israel universum. 
2 Samuel 2 10 Quadraginta annorum erat Isbaal filius Saul, cum regnare coepisset super Israel, et duobus annis regnavit; sola autem domus Iudae sequebatur David. 
2 Samuel 2 11 Et fuit numerus dierum, quos commoratus est David imperans in Hebron super domum Iudae, septem annorum et sex mensium.
2 Samuel 2 12 Egressusque est Abner filius Ner et pueri Isbaal filii Saul de Mahanaim in Gabaon. 
2 Samuel 2 13 Porro Ioab filius Sarviae et pueri David egressi sunt et occurrerunt eis iuxta piscinam Gabaon; et, cum in unum convenissent e regione, constiterunt hi ex una parte piscinae et illi ex altera. 
2 Samuel 2 14 Dixitque Abner ad Ioab: “ Surgant pueri et ludant coram nobis ”. Et respondit Ioab: “ Surgant ”. 
2 Samuel 2 15 Surrexerunt ergo et transierunt numero duodecim de Beniamin ex parte Isbaal filii Saul, et duodecim de pueris David. 
2 Samuel 2 16 Apprehensoque unusquisque capite comparis sui, defixit gladium in latus contrarii, et ceciderunt simul; vocatumque est nomen loci illius ager Laterum in Gabaon.
2 Samuel 2 17 Et ortum est bellum durum valde in die illa, fugatusque est Abner et viri Israel a pueris David. 
2 Samuel 2 18 Erant autem ibi tres filii Sarviae: Ioab et Abisai et Asael. Porro Asael cursor velocissimus fuit quasi unus ex capreis, quae morantur in campis. 
2 Samuel 2 19 Persequebatur autem Asael Abner et non declinavit ad dextram sive ad sinistram omittens persequi Abner. 
2 Samuel 2 20 Respexit itaque Abner post tergum suum et ait: “ Tune es Asael? ”. Qui respondit: “ Ego sum ”. 
2 Samuel 2 21 Dixitque ei Abner: “ Vade ad dextram sive ad sinistram et apprehende unum de adulescentibus et tolle tibi spolia eius ”. Noluit autem Asael omittere quin urgeret eum. 
2 Samuel 2 22 Rursumque locutus est Abner ad Asael: “ Recede, noli me sequi, ne compellar confodere te in terram et levare non potero faciem meam ad Ioab fratrem tuum ”. 
2 Samuel 2 23 Qui audire contempsit et noluit declinare. Percussit ergo eum Abner, aversa hasta in inguine, et exiit hasta retrorsum, et mortuus est ibi. Omnesque qui transibant per locum, in quo ceciderat Asael et mortuus erat, subsistebant.
2 Samuel 2 24 Persequentibus autem Ioab et Abisai fugientem Abner, sol occubuit; et venerunt usque ad collem Amma, qui est ex adverso Gaiah in via deserti in Gabaon. 
2 Samuel 2 25 Congregatique sunt filii Beniamin ad Abner et conglobati in unum cuneum steterunt in summitate tumuli unius. 
2 Samuel 2 26 Et exclamavit Abner ad Ioab et ait: “ Num usque ad internecionem tuus mucro desaeviet? An ignoras quod periculosa sit desperatio? Usquequo non dicis populo, ut omittat persequi fratres suos? ”. 
2 Samuel 2 27 Et ait Ioab: “ Vivit Deus, nisi locutus fuisses, usque mane non recessisset populus persequens unusquisque fratrem suum ”. 
2 Samuel 2 28 Insonuit ergo Ioab bucina, et stetit omnis exercitus; nec persecuti sunt ultra Israel neque certaverunt amplius. 
2 Samuel 2 29 Abner autem et viri eius abierunt per Arabam tota nocte illa et transierunt Iordanem et, lustrato toto saltu Bethron, venerunt Mahanaim. 
2 Samuel 2 30 Porro Ioab reversus, omisso Abner, congregavit omnem populum; et defuerunt de pueris David decem et novem viri, excepto Asaele; 
2 Samuel 2 31 servi autem David percusserunt de Beniamin et ex viris, qui erant cum Abner, trecentos sexaginta, qui et mortui sunt. 
2 Samuel 2 32 Tuleruntque Asael et sepelierunt eum in sepulcro patris sui in Bethlehem. Et ambulaverunt tota nocte Ioab et viri, qui erant cum eo, et in ipso crepusculo pervenerunt in Hebron.
2 Samuel 3 1 Facta est ergo longa concertatio inter domum Saul et inter do mum David: David semper invalescens, domus autem Saul decrescens cotidie.
2 Samuel 3 2 Nati quoque sunt filii David in Hebron. Fuitque primogenitus eius Amnon de Achinoam Iezrahelitide, 
2 Samuel 3 3 et post eum Cheleab de Abigail uxore Nabal de Carmel, porro tertius Absalom filius Maacha filiae Tholmai regis Gesur, 
2 Samuel 3 4 quartus autem Adonias filius Haggith et quintus Saphatia filius Abital, 
2 Samuel 3 5 sextus quoque Iethraam de Egla uxore David. Hi nati sunt David in Hebron.
2 Samuel 3 6 Cum ergo esset proelium inter domum Saul et domum David, Abner filius Ner regebat domum Saul. 
2 Samuel 3 7 Fuerat autem Sauli concubina nomine Respha filia Aia. Dixitque Isbaal ad Abner: 
2 Samuel 3 8 “ Quare ingressus es ad concubinam patris mei? ”. Qui iratus nimis propter verba Isbaal ait: “ Numquid caput canis ego sum de Iuda? Hodie facio misericordiam super domum Saul patris tui et super fratres et proximos eius et non tradidi te in manu David. Et tu requisisti in me quod argueres pro muliere hodie. 
2 Samuel 3 9 Haec faciat Deus Abner et haec addat ei, nisi, quomodo iuravit Dominus David, sic faciam cum eo, 
2 Samuel 3 10 ut transferatur regnum de domo Saul, et confirmetur thronus David super Israel et super Iudam a Dan usque Bersabee ”. 
2 Samuel 3 11 Et non potuit respondere ei quidquam, quia metuebat illum.
2 Samuel 3 12 Misit ergo Abner nuntios ad David pro se dicentes: “ Cuius est terra? ”, et ut loquerentur: “ Fac mecum amicitias, et erit manus mea tecum, et reducam ad te universum Israel ”. 
2 Samuel 3 13 Qui ait: “ Optime, ego faciam tecum amicitias, sed unam rem peto a te dicens: Non videbis faciem meam, nisi prius adduxeris Michol filiam Saul; et sic venies et videbis me ”. 
2 Samuel 3 14 Misit autem David nuntios ad Isbaal filium Saul dicens: “Redde uxorem meam Michol, quam despondi mihi centum praeputiis Philisthim ”. 
2 Samuel 3 15 Misit ergo Isbaal et tulit eam a viro suo Phaltiel filio Lais. 
2 Samuel 3 16 Sequebaturque eam vir suus plorans usque Bahurim; et dixit ad eum Abner: “ Vade, revertere ”. Qui reversus est.
2 Samuel 3 17 Sermonem quoque intulit Abner ad seniores Israel dicens: “ Tam heri quam nudiustertius quaerebatis David, ut regnaret super vos; 
2 Samuel 3 18 nunc ergo facite, quoniam Dominus locutus est ad David dicens: “In manu servi mei David salvabo populum meum Israel de manu Philisthim et omnium inimicorum eius” ”. 
2 Samuel 3 19 Locutus est autem Abner etiam ad Beniamin; et abiit, ut loqueretur ad David in Hebron omnia, quae placuerant Israel et universo Beniamin. 
2 Samuel 3 20 Venitque ad David in Hebron cum viginti viris, et fecit David Abner et viris eius, qui venerant cum eo, convivium. 
2 Samuel 3 21 Et dixit Abner ad David: “ Surgam, ut congregem ad te dominum meum regem omnem Israel, et ineant tecum foedus, et imperes omnibus, sicut desiderat anima tua ”. Cum ergo deduxisset David Abner, et ille isset in pace, 
2 Samuel 3 22 pueri David et Ioab venerunt ab expeditione cum praeda magna. Abner autem non erat cum David in Hebron, quia iam dimiserat eum, et profectus fuerat in pace, 
2 Samuel 3 23 et Ioab et omnis exercitus, qui erat cum eo, postea venerant. Nuntiatum est itaque Ioab a narrantibus: “ Venit Abner filius Ner ad regem, et dimisit eum, et abiit in pace ”. 
2 Samuel 3 24 Et ingressus est Ioab ad regem et ait: “ Quid fecisti? Ecce venit Abner ad te; quare dimisisti eum, et abiit et recessit? 
2 Samuel 3 25 Ignoras Abner filium Ner? Certe ad hoc venit, ut deciperet te et sciret exitum tuum et introitum tuum et nosset omnia quae agis ”.
2 Samuel 3 26 Egressus itaque Ioab a David misit nuntios post Abner, et reduxerunt eum a cisterna Sira, ignorante David. 
2 Samuel 3 27 Cumque redisset Abner in Hebron, seorsum abduxit eum Ioab ad medium portae, ut loqueretur ei quiete, et percussit illum ibi in inguine, et mortuus est in ultionem sanguinis Asael fratris eius. 
2 Samuel 3 28 Quod cum audisset David rem iam gestam, ait: “ Mundus ego sum et regnum meum apud Dominum usque in sempiternum a sanguine Abner filii Ner; 
2 Samuel 3 29 et veniat super caput Ioab et super omnem domum patris eius, nec deficiat de domo Ioab fluxum morbidum sustinens, leprosus et tenens fusum et cadens gladio et indigens pane ”. 
2 Samuel 3 30 Igitur Ioab et Abisai frater eius interfecerunt Abner, eo quod occidisset Asael fratrem eorum in Gabaon in proelio.
2 Samuel 3 31 Dixit autem David ad Ioab et ad omnem populum, qui erat cum eo: “ Scindite vestimenta vestra et accingimini saccis et plangite ante exequias Abner ”. Porro rex David sequebatur feretrum. 
2 Samuel 3 32 Cumque sepelissent Abner in Hebron, levavit rex David vocem suam et flevit super tumulum Abner; flevit autem et omnis populus. 
2 Samuel 3 33 Plangensque rex et lugens Abner ait: “ Numquid, ut mori solent insensati, mori debuit Abner?
2 Samuel 3 34 Manus tuae ligatae non erant, et pedes tui non erant compedibus aggravati; sed, sicut solent cadere coram filiis iniquitatis, corruisti ”. Congeminansque omnis populus flevit super eum. 
2 Samuel 3 35 Cumque venisset universa multitudo reficere David pane clara adhuc die, iuravit David dicens: “ Haec faciat mihi Deus et haec addat, si ante occasum solis gustavero panem vel aliud quidquam ”. 
2 Samuel 3 36 Omnisque populus audivit; et placuit eis, sicut cuncta, quae fecit rex, bona erant in conspectu totius populi. 
2 Samuel 3 37 Et cognovit omne vulgus et universus Israel in die illa quoniam non actum fuisset a rege, ut occideretur Abner filius Ner. 
2 Samuel 3 38 Dixit quoque rex ad servos suos: “ Num ignoratis quoniam princeps et maximus cecidit hodie in Israel? 
2 Samuel 3 39 Ego vero adhuc debilis sum, quamvis sim unctus rex; viri autem isti filii Sarviae duriores sunt quam ego. Retribuat Dominus facienti malum iuxta malitiam suam ”.
2 Samuel 4 1 Audivit autem Isbaal filius Saul quod cecidisset Abner in He bron, et dissolutae sunt manus eius, omnisque Israel perturbatus est. 
2 Samuel 4 2 Duo autem viri duces turmarum erant filio Saul, nomen uni Baana et nomen alteri Rechab filii Remmon Berothitae de filiis Beniamin; siquidem et Beroth reputata est in Beniamin. 
2 Samuel 4 3 Fugerant enim Berothitae in Getthaim, factique sunt ibi advenae usque in tempus hoc.
2 Samuel 4 4 Erat autem Ionathan filio Saul filius debilis pedibus. Quinquennis enim fuit, quando venit nuntius de Saul et Ionathan ex Iezrahel. Tollens itaque eum nutrix sua fugit; cumque festinaret, ut fugeret, cecidit et claudus effectus est habuitque vocabulum Meribbaal.
2 Samuel 4 5 Venientes igitur filii Remmon Berothitae, Rechab et Baana, ingressi sunt, fervente die, domum Isbaal, qui dormiebat super stratum suum meridie; et ostiaria domus purgans triticum obdormivit. 
2 Samuel 4 6 Ingressi sunt ergo usque interiora domus et percusserunt eum in inguine Rechab et Baana frater eius et fugerunt. 
2 Samuel 4 7 Cum autem ingressi fuissent domum, ille dormiebat super lectum suum in conclavi, et percutientes interfecerunt eum; sublatoque capite eius, abierunt per viam Arabae tota nocte.
2 Samuel 4 8 Et attulerunt caput Isbaal ad David in Hebron dixeruntque ad regem: “ Ecce caput Isbaal filii Saul inimici tui, qui quaerebat animam tuam; et dedit Dominus domino meo regi ultiones hodie de Saul et de semine eius ”. 
2 Samuel 4 9 Respondens autem David Rechab et Baana fratri eius filiis Remmon Berothitae dixit ad eos: “ Vivit Dominus, qui eruit animam meam de omni angustia, 
2 Samuel 4 10 quoniam eum, qui annuntiaverat mihi et dixerat: “Mortuus est Saul”, qui putabat se prospera nuntiare, tenui et occidi in Siceleg, cui oportebat me dare mercedem pro nuntio; 
2 Samuel 4 11 quanto magis nunc, cum homines impii interfecerunt virum innoxium in domo sua super lectum suum, non quaeram sanguinem eius de manu vestra et auferam vos de terra? ”. 
2 Samuel 4 12 Praecepit itaque David pueris, et interfecerunt eos; praecidentesque manus et pedes eorum suspenderunt eos super piscinam in Hebron. Caput autem Isbaal tulerunt et sepelierunt in sepulcro Abner in Hebron.
2 Samuel 5 1 Et venerunt universae tribus Is rael ad David in Hebron dicen tes: “ Ecce nos os tuum et caro tua sumus. 
2 Samuel 5 2 Sed et heri et nudiustertius, cum esset Saul rex super nos, tu eras educens et reducens Israel. Dixit autem Dominus ad te: “Tu pasces populum meum Israel et tu eris dux super Israel” ”. 
2 Samuel 5 3 Venerunt quoque omnes senes Israel ad regem in Hebron, et percussit cum eis rex David foedus in Hebron coram Domino; unxeruntque David in regem super Israel. 
2 Samuel 5 4 Triginta annorum erat David, cum regnare coepisset, et quadraginta annis regnavit: 
2 Samuel 5 5 in Hebron regnavit super Iudam septem annis et sex mensibus; in Ierusalem autem regnavit triginta tribus annis super omnem Israel et Iudam.
2 Samuel 5 6 Et abiit rex et omnes viri, qui erant cum eo, in Ierusalem ad Iebusaeum habitatorem terrae. Qui dixit ad David: “Non ingredieris huc, sed depellent te caeci et claudi ”, significantes: “ Non ingredietur David huc ”. 
2 Samuel 5 7 Cepit autem David arcem Sion: haec est civitas David. 
2 Samuel 5 8 Dixerat enim David in die illa: “ Omnis, qui percutiet Iebusaeum, attingat per cuniculum fontis claudos et caecos exosos animae David ”. Idcirco dicitur in proverbio: “ Caecus et claudus non intrabunt in domum ”. 
2 Samuel 5 9 Habitavit autem David in arce et vocavit eam Civitatem David; et aedificavit per gyrum a Mello et intrinsecus. 
2 Samuel 5 10 Et ibat proficiens atque succrescens, et Dominus, Deus exercituum, erat cum eo.
2 Samuel 5 11 Misit quoque Hiram rex Tyri nuntios ad David et ligna cedrina et artifices lignorum artificesque lapidum pro parietibus; et aedificaverunt domum David. 
2 Samuel 5 12 Et cognovit David quoniam confirmasset eum Dominus regem super Israel et quoniam exaltasset regnum eius super populum suum Israel.
2 Samuel 5 13 Accepitque David adhuc concubinas et uxores de Ierusalem, postquam venerat de Hebron; natique sunt David et alii filii et filiae. 
2 Samuel 5 14 Et haec nomina eorum, qui nati sunt ei in Ierusalem: Samua et Sobab et Nathan et Salomon 
2 Samuel 5 15 et Iebahar et Elisua et Napheg 
2 Samuel 5 16 et Iaphia et Elisama et Eliada et Eliphalet.
2 Samuel 5 17 Audierunt vero Philisthim quod unxissent David regem super Israel et ascenderunt universi, ut quaererent David. Quod cum audisset David, descendit in praesidium; 
2 Samuel 5 18 Philisthim autem venientes diffusi sunt in valle Raphaim. 
2 Samuel 5 19 Et consuluit David Dominum dicens: “ Si ascendam ad Philisthim? Et si dabis eos in manu mea? ”. Et dixit Dominus ad David: “Ascende, quia tradens dabo Philisthim in manu tua ”. 
2 Samuel 5 20 Venit ergo David in Baalpharasim (id est Dominus diruptionum); et percussit eos ibi et dixit: “Divisit Dominus inimicos meos coram me, sicut dividuntur aquae ”. Propterea vocatum est nomen loci illius Baalpharasim. 
2 Samuel 5 21 Et reliquerunt ibi sculptilia sua, quae tulit David et viri eius.
2 Samuel 5 22 Et addiderunt adhuc Philisthim ut ascenderent et diffusi sunt in valle Raphaim. 
2 Samuel 5 23 Consuluit autem David Dominum, qui respondit: “ Non ascendas, sed gyra post tergum eorum et venies ad eos ex adverso arborum celthium 
2 Samuel 5 24 et, cum audieris sonitum gradientis in cacumine arborum celthium, tunc inibis proelium, quia tunc egredietur Dominus ante faciem tuam, ut percutiat castra Philisthim ”. 
2 Samuel 5 25 Fecit itaque David, sicut praeceperat ei Dominus; et percussit Philisthim de Gabaon usque dum venias Gazer.
2 Samuel 6 1 Congregavit autem rursum Da vid omnes electos ex Israel tri ginta milia. 
2 Samuel 6 2 Surrexitque David et abiit, et universus populus, qui erat cum eo, in Baala Iudae, ut adducerent inde arcam Dei, super quam invocatum est nomen Domini exercituum sedentis in cherubim super eam. 
2 Samuel 6 3 Et imposuerunt arcam Dei super plaustrum novum tuleruntque eam de domo Abinadab, qui erat in colle. Oza autem et Ahio filii Abinadab minabant plaustrum: 
2 Samuel 6 4 Oza ambulabat iuxta arcam, et Ahio praecedebat eam. 
2 Samuel 6 5 David autem et omnis Israel ludebant coram Domino omni virtute in canticis et citharis et lyris et tympanis et sistris et cymbalis.
2 Samuel 6 6 Postquam autem venerunt ad aream Nachon, extendit manum Oza ad arcam Dei et tenuit eam, quoniam boves lascivientes proruperunt. 
2 Samuel 6 7 Iratusque est indignatione Dominus contra Ozam et percussit eum super temeritate; qui mortuus est ibi iuxta arcam Dei. 
2 Samuel 6 8 Contristatus autem est David, eo quod diruptionem dirupisset Dominus in Ozam; et vocatum est nomen loci illius Pharesoza (id est Diruptio Ozae) usque in diem hanc. 
2 Samuel 6 9 Et extimuit David Dominum in die illa dicens: “ Quomodo ingredietur ad me arca Domini? ”. 
2 Samuel 6 10 Et noluit divertere ad se arcam Domini in civitate David, sed divertit eam in domum Obededom Getthaei. 
2 Samuel 6 11 Et habitavit arca Domini in domo Obededom Getthaei tribus mensibus, et benedixit Dominus Obededom et omnem domum eius.
2 Samuel 6 12 Nuntiatumque est regi David: “ Benedixit Dominus Obededom et omnia eius propter arcam Dei ”. Abiit ergo David et adduxit arcam Dei de domo Obededom in civitatem David cum gaudio. 
2 Samuel 6 13 Cumque progressi essent, qui portabant arcam Domini, sex passus, immolavit bovem et vitulum saginatum, 
2 Samuel 6 14 et David saltabat totis viribus ante Dominum. Porro David erat accinctus ephod lineo. 
2 Samuel 6 15 Et David et omnis domus Israel ducebant arcam Domini in iubilo et in clangore bucinae. 
2 Samuel 6 16 Cumque intrasset arca Domini in civitatem David, Michol filia Saul prospiciens per fenestram vidit regem David subsilientem atque saltantem coram Domino et despexit eum in corde suo.
2 Samuel 6 17 Et introduxerunt arcam Domini et posuerunt eam in loco suo in medio tabernaculi, quod tetenderat ei David; et obtulit David coram Domino holocausta et pacifica. 
2 Samuel 6 18 Cumque complesset offerens holocaustum et pacifica, benedixit populo in nomine Domini exercituum. 
2 Samuel 6 19 Et partitus est multitudini universae Israel tam viro quam mulieri singulis collyridam panis unam et laganum palmarum unum et palatham unam. Et abiit omnis populus unusquisque in domum suam.
2 Samuel 6 20 Reversusque est et David, ut benediceret domui suae, et egressa Michol filia Saul in occursum David ait: “ Quam gloriosus fuit hodie rex Israel discooperiens se ante ancillas servorum suorum, quasi si nudetur unus de scurris! ”. 
2 Samuel 6 21 Dixitque David ad Michol: “ Ante Dominum salto. Benedictus Dominus, qui elegit me potius quam patrem tuum et quam omnem domum eius, ut constitueret me ducem super populum Domini, super Israel! 
2 Samuel 6 22 Ludam in conspectu Domini et vilior fiam plus quam factus sum et ero deiectus in oculis meis, sed apud ancillas, de quibus locuta es, gloriosior apparebo ”. 
2 Samuel 6 23 Igitur Michol filiae Saul non est natus filius usque ad diem mortis suae.
2 Samuel 7 1 Factum est autem cum sedisset rex in domo sua, et Dominus de disset ei requiem undique ab universis inimicis suis, 
2 Samuel 7 2 dixit ad Nathan prophetam: “ Videsne quod ego habitem in domo cedrina, et arca Dei posita sit in medio pellium? ”. 
2 Samuel 7 3 Dixitque Nathan ad regem: “ Omne, quod est in corde tuo, vade, fac, quia Dominus tecum est ”.
2 Samuel 7 4 Factum est autem in nocte illa, et ecce sermo Domini ad Nathan dicens: 
2 Samuel 7 5 “ Vade et loquere ad servum meum David: Haec dicit Dominus: Numquid tu aedificabis mihi domum ad habitandum? 
2 Samuel 7 6 Numquam enim habitavi in domo ex die, qua eduxi filios Israel de terra Aegypti, usque in diem hanc, sed ambulabam in tabernaculo et in tentorio. 
2 Samuel 7 7 Per cuncta loca, quae transivi cum omnibus filiis Israel, numquid loquens locutus sum ad unum de iudicibus Israel, cui praecepi, ut pasceret populum meum Israel, dicens: Quare non aedificastis mihi domum cedrinam? 
2 Samuel 7 8 Et nunc haec dices servo meo David: Haec dicit Dominus exercituum: Ego tuli te de pascuis sequentem greges, ut esses dux super populum meum Israel, 
2 Samuel 7 9 et fui tecum in omnibus, ubicumque ambulasti, et interfeci universos inimicos tuos a facie tua; fecique tibi nomen grande iuxta nomen magnorum, qui sunt in terra. 
2 Samuel 7 10 Et ponam locum populo meo Israel et plantabo eum, et habitabit in eo et non turbabitur amplius; nec addent filii iniquitatis ut affligant eum sicut prius 
2 Samuel 7 11 et ex die, qua constitui iudices super populum meum Israel, et requiem dabo tibi ab omnibus inimicis tuis. Praedicitque tibi Dominus quod domum faciat tibi Dominus. 
2 Samuel 7 12 Cumque completi fuerint dies tui, et dormieris cum patribus tuis, suscitabo semen tuum post te, quod egredietur de visceribus tuis; et firmabo regnum eius. 
2 Samuel 7 13 Ipse aedificabit domum nomini meo, et stabiliam thronum regni eius usque in sempiternum. 
2 Samuel 7 14 Ego ero ei in patrem, et ipse erit mihi in filium; qui si inique aliquid gesserit, arguam eum in virga virorum et in plagis filiorum hominum. 
2 Samuel 7 15 Misericordiam autem meam non auferam ab eo, sicut abstuli a Saul, quem amovi a facie tua; 
2 Samuel 7 16 et stabilis erit domus tua et regnum tuum usque in aeternum ante faciem meam, et thronus tuus erit firmus iugiter ”.
2 Samuel 7 17 Secundum omnia verba haec et iuxta universam visionem istam sic locutus est Nathan ad David.
2 Samuel 7 18 Ingressus est autem rex David et sedit coram Domino et dixit: “ Quis ego sum, Domine Deus, et quae domus mea, quia adduxisti me hucusque? 
2 Samuel 7 19 Sed et hoc parum visum est in conspectu tuo, Domine Deus, et locutus es etiam de domo servi tui in longinquum, et ista est lex hominis, Domine Deus! 
2 Samuel 7 20 Quid ergo addere poterit adhuc David, ut loquatur ad te? Tu enim scis servum tuum, Domine Deus. 
2 Samuel 7 21 Propter verbum tuum et secundum cor tuum fecisti omnia magnalia haec, ita ut nota faceres servo tuo. 
2 Samuel 7 22 Idcirco magnus es, Domine Deus, quia non est similis tui; neque est Deus extra te, iuxta omnia, quae audivimus auribus nostris. 
2 Samuel 7 23 Quae est autem ut populus tuus Israel una gens in terra, propter quam ivit Deus, ut redimeret eam sibi in populum et poneret sibi nomen faceretque eis magnalia et horribilia, ut eiceres a facie populi tui, quem redemisti tibi ex Aegypto, gentes et deos eorum? 
2 Samuel 7 24 Et firmasti tibi populum tuum Israel in populum sempiternum; et tu, Domine, factus es eis in Deum. 
2 Samuel 7 25 Nunc ergo, Domine Deus, verbum, quod locutus es super servum tuum et super domum eius, confirma in sempiternum et fac, sicut locutus es! 
2 Samuel 7 26 Et magnificetur nomen tuum usque in sempiternum, atque dicatur: “Dominus exercituum est Deus super Israel”. Et domus servi tui David erit stabilita coram te, 
2 Samuel 7 27 quia tu, Domine exercituum, Deus Israel, revelasti aurem servi tui dicens: “Domum aedificabo tibi”. Propterea invenit servus tuus cor suum, ut oraret te oratione hac. 
2 Samuel 7 28 Nunc ergo, Domine Deus, tu es Deus, et verba tua erunt vera; cum ergo locutus sis ad servum tuum bona haec, 
2 Samuel 7 29 dignare igitur benedicere domui servi tui, ut sit in sempiternum coram te, quia tu, Domine Deus, locutus es, et benedictione tua benedicetur domus servi tui in sempiternum ”.
2 Samuel 8 1 Factum est autem post haec, percussit David Philisthim et humiliavit eos; et tulit David Geth et urbes eius de manu Philisthim. 
2 Samuel 8 2 Et percussit Moab et mensus est eos funiculo sternens eos in terra; mensus est autem duos funiculos ad occidendum et unum funiculum plenum ad vivificandum; factusque est Moab David serviens sub tributo. 
2 Samuel 8 3 Et percussit David Adadezer filium Rohob regem Soba, quando profectus est, ut dominaretur super flumen Euphraten. 
2 Samuel 8 4 Et captis David ex parte eius mille septingentis equitibus et viginti milibus peditum, subnervavit omnes iugales curruum; dereliquit autem ex eis centum currus. 
2 Samuel 8 5 Venit quoque Syria Damasci, ut praesidium ferret Adadezer regi Soba, et percussit David de Syria viginti duo milia virorum; 
2 Samuel 8 6 et posuit David praesidium in Syria Damasci; factaque est Syria David serviens sub tributo. Et auxiliatus est Dominus David in omnibus, ad quaecumque profectus est. 
2 Samuel 8 7 Et tulit David arma aurea, quae habebant servi Adadezer, et detulit ea in Ierusalem; 
2 Samuel 8 8 et de Tebah et de Berothai civitatibus Adadezer tulit rex David aes multum nimis.
2 Samuel 8 9 Audivit autem Thou rex Emath quod percussisset David omne robur Adadezer 
2 Samuel 8 10 et misit Thou Adoram filium suum ad regem David, ut salutaret eum congratulans et gratias ageret eo quod pugnasset cum Adadezer et percussisset eum; hostis quippe erat Thou Adadezer. Attulit autem Adoram et vasa argentea et vasa aurea et vasa aerea, 
2 Samuel 8 11 quae et ipsa sanctificavit rex David Domino cum argento et auro, quae sanctificaverat de universis gentibus, quas subegerat: 
2 Samuel 8 12 de Syria et Moab et filiis Ammon et Philisthim et Amalec et de manibus Adadezer filii Rohob regis Soba.
2 Samuel 8 13 Fecit quoque sibi David nomen cum reverteretur, percussa Idumaea in valle Salis, caesis decem et octo milibus. 
2 Samuel 8 14 Et posuit in Idumaea praesidia; et facta est universa Idumaea serviens David. Et auxiliatus est Dominus David in omnibus, ad quaecumque profectus est.
2 Samuel 8 15 Et regnavit David super omnem Israel; faciebat quoque David iudicium et iustitiam omni populo suo. 
2 Samuel 8 16 Ioab autem filius Sarviae erat super exercitum; porro Iosaphat filius Ahilud erat a commentariis, 
2 Samuel 8 17 et Sadoc filius Achitob et Abiathar filius Achimelech sacerdotes, et Saraias scriba. 
2 Samuel 8 18 Banaias autem filius Ioiadae super Cherethi et Phelethi; filii autem David sacerdotes erant.
2 Samuel 9 1 Et dixit David: “ Putasne est aliquis, qui remanserit adhuc de domo Saul, ut faciam cum eo misericordiam propter Ionathan? ”. 
2 Samuel 9 2 Erat autem de domo Saul servus nomine Siba; quem cum vocasset rex ad se, dixit ei: “ Tune es Siba? ”. Et ille respondit: “ Ego sum, servus tuus ”. 
2 Samuel 9 3 Et ait rex: “ Num superest aliquis de domo Saul, ut faciam cum eo misericordiam Dei? ”. Dixitque Siba regi: “ Superest filius Ionathan, debilis pedibus ”. 
2 Samuel 9 4 “ Ubi, inquit, est? ”. Et Siba ad regem: “ Ecce, ait, in domo est Machir filii Ammiel in Lodabar ”. 
2 Samuel 9 5 Misit ergo rex David et tulit eum de domo Machir filii Ammiel de Lodabar.
2 Samuel 9 6 Cum autem venisset Meribbaal filius Ionathan filii Saul ad David, corruit in faciem suam et adoravit. Dixitque David: “ Meribbaal ”. Qui respondit: “ Adsum servus tuus ”. 
2 Samuel 9 7 Et ait ei David: “Ne timeas, quia faciens faciam in te misericordiam propter Ionathan patrem tuum; et restituam tibi omnes agros Saul patris tui, et tu comedes panem in mensa mea semper ”. 
2 Samuel 9 8 Qui adorans eum dixit: “ Quis ego sum servus tuus, quoniam respexisti super canem mortuum similem mei? ”.
2 Samuel 9 9 Vocavit itaque rex Sibam puerum Saul et dixit ei: “ Omnia, quaecumque fuerunt Saul et universae domui eius, do filio domini tui. 
2 Samuel 9 10 Operare igitur ei terram, tu et filii tui et servi tui, et, quod inferes, sit cibus domui domini tui, quo alantur; Meribbaal autem filius domini tui comedet semper panem super mensam meam ”. Erant autem Sibae quindecim filii et viginti servi. 
2 Samuel 9 11 Dixitque Siba ad regem: “ Sicut iussisti, domine mi rex, servo tuo, sic faciet servus tuus ”. Meribbaal autem comedebat super mensam eius quasi unus de filiis regis. 
2 Samuel 9 12 Habebat autem Meribbaal filium parvulum nomine Micha; omnes vero, qui habitabant in domo Sibae, serviebant Meribbaal. 
2 Samuel 9 13 Porro Meribbaal habitabat in Ierusalem, quia de mensa regis iugiter vescebatur; et erat claudus utroque pede.
2 Samuel 10 1 Factum est autem post haec, ut moreretur rex filiorum Ammon, et regnaret Hanon filius eius pro eo. 
2 Samuel 10 2 Dixitque David: “ Faciam misericordiam cum Hanon filio Naas, sicut fecit pater eius mecum misericordiam ”. Misit ergo David consolans eum per servos suos super patris interitu. Cum autem venissent servi David in terram filiorum Ammon, 
2 Samuel 10 3 dixerunt principes filiorum Ammon ad Hanon dominum suum: “ Putas quod propter honorem patris tui David miserit ad te consolatores; et non ideo, ut investigaret et exploraret civitatem et everteret eam, misit David servos suos ad te? ”. 
2 Samuel 10 4 Tulit itaque Hanon servos David rasitque dimidiam partem barbae eorum et praecidit vestes eorum medias usque ad nates et dimisit eos. 
2 Samuel 10 5 Quod cum nuntiatum esset David, misit in occursum eorum — erant enim viri confusi turpiter valde — et mandavit eis David: “ Manete Iericho, donec crescat barba vestra, et tunc revertimini ”.
2 Samuel 10 6 Videntes autem filii Ammon quod exosos se fecissent David, miserunt et conduxerunt mercede a Syria Bethrohob et a Syria Soba viginti milia peditum et a rege Maacha mille viros et a viris Tob duodecim milia virorum. 
2 Samuel 10 7 Quod cum audisset David, misit Ioab et omnem exercitum, viros fortissimos. 
2 Samuel 10 8 Egressi sunt ergo filii Ammon et direxerunt aciem ante ipsum introitum portae; Syri autem Soba et Rohob et viri Tob et Maacha seorsum erant in campo. 
2 Samuel 10 9 Videns igitur Ioab quod praeparatum esset adversum se proelium et ex adverso et post tergum, elegit ex omnibus electis Israel et instruxit aciem contra Syros; 
2 Samuel 10 10 reliquam autem partem populi tradidit Abisai fratri suo, qui direxit aciem adversus filios Ammon. 
2 Samuel 10 11 Et ait Ioab: “ Si praevaluerint adversum me Syri, eris mihi in adiutorium; si autem filii Ammon praevaluerint adversum te, auxiliabor tibi. 
2 Samuel 10 12 Esto vir fortis, et fortiter agamus pro populo nostro et civitatibus Dei nostri; Dominus autem faciet, quod bonum est in conspectu suo ”. 
2 Samuel 10 13 Iniit itaque Ioab et populus, qui erat cum eo, certamen contra Syros, qui fugerunt a facie eius. 
2 Samuel 10 14 Filii autem Ammon videntes quod fugissent Syri, fugerunt et ipsi a facie Abisai et ingressi sunt civitatem. Reversusque est Ioab a filiis Ammon et venit Ierusalem.
2 Samuel 10 15 Videntes igitur Syri quoniam corruissent coram Israel, congregati sunt pariter. 
2 Samuel 10 16 Misitque Adadezer et eduxit Syros, qui erant trans fluvium, et venerunt in Elam; Sobach autem magister militiae Adadezer erat princeps eorum. 
2 Samuel 10 17 Quod cum nuntiatum esset David, contraxit omnem Israelem et transivit Iordanem venitque in Elam. Et direxerunt aciem Syri ex adverso David et pugnaverunt contra eum. 
2 Samuel 10 18 Fugeruntque Syri a facie Israel; et occidit David de Syris septingentos currus et quadraginta milia peditum et Sobach principem militiae percussit, qui ibi mortuus est. 
2 Samuel 10 19 Videntes autem universi reges, qui erant in praesidio Adadezer, se victos esse ab Israel, fecerunt pacem cum Israel et servierunt eis. Timueruntque Syri auxilium praebere ultra filiis Ammon.
2 Samuel 11 1 Factum est autem vertente anno, eo tempore quo solent reges ad bella procedere, misit David Ioab et servos suos cum eo et universum Israel, et vastaverunt filios Ammon et obsederunt Rabba; David autem remansit in Ierusalem.
2 Samuel 11 2 Et factum est vespere, ut surgeret David de strato suo et deambularet in solario domus regiae. Viditque de solario mulierem se lavantem; erat autem mulier pulchra valde. 
2 Samuel 11 3 Misit ergo rex et requisivit quae esset mulier; nuntiatumque ei est quod ipsa esset Bethsabee filia Eliam uxor Uriae Hetthaei. 
2 Samuel 11 4 Missis itaque David nuntiis, tulit eam; quae cum ingressa esset ad illum, dormivit cum ea, quae se sanctificaverat ab immunditia sua. 
2 Samuel 11 5 Et reversa est domum suam; cum autem concepisset, mittens nuntiavit David et ait: “ Concepi ”.
2 Samuel 11 6 Misit autem David ad Ioab dicens: “ Mitte ad me Uriam Hetthaeum ”. Misitque Ioab Uriam ad David, 
2 Samuel 11 7 et venit Urias ad David. Quaesivitque David quam recte ageret Ioab et populus, et quomodo administraretur bellum; 
2 Samuel 11 8 et dixit David ad Uriam: “ Descende in domum tuam et lava pedes tuos ”. Et egressus est Urias de domo regis; secutusque est eum cibus regius. 
2 Samuel 11 9 Dormivit autem Urias ante portam domus regiae cum aliis servis domini sui et non descendit ad domum suam.
2 Samuel 11 10 Nuntiatumque est David a dicentibus: “ Non ivit Urias ad domum suam ”. Et ait David ad Uriam: “ Numquid non de via venisti? Quare non descendisti ad domum tuam? ”. 
2 Samuel 11 11 Et ait Urias ad David: “ Arca et Israel et Iuda habitant in papilionibus, et dominus meus Ioab et servi domini mei super faciem terrae manent; et ego ingrediar domum meam, ut comedam et bibam et dormiam cum uxore mea? Per salutem tuam et per salutem animae tuae, non faciam rem hanc! ”. 
2 Samuel 11 12 Ait ergo David ad Uriam: “ Mane hic etiam hodie, et cras dimittam te ”. Mansit Urias in Ierusalem die illa et altera. 
2 Samuel 11 13 Vocavit enim eum David, ut comederet coram se et biberet, et inebriavit eum. Qui egressus vespere dormivit in strato suo cum servis domini sui et in domum suam non descendit.
2 Samuel 11 14 Factum est ergo mane, et scripsit David epistulam ad Ioab misitque per manum Uriae 
2 Samuel 11 15 scribens in epistula: “ Ponite Uriam in prima acie, ubi fortissimum est proelium, et recedite ab eo, ut percussus intereat ”. 
2 Samuel 11 16 Igitur cum Ioab obsideret urbem, posuit Uriam in loco, quo sciebat viros esse fortissimos. 
2 Samuel 11 17 Egressique viri de civitate bellabant adversum Ioab; et ceciderunt de populo, de servis David, et mortuus est etiam Urias Hetthaeus.
2 Samuel 11 18 Misit itaque Ioab et nuntiavit David omnia de proelio; 
2 Samuel 11 19 praecepitque nuntio dicens: “ Cum compleveris universos sermones proelii ad regem, 
2 Samuel 11 20 si eum videris indignari et dixerit: “Quare accessistis ad urbem, ut proeliaremini? An ignorabatis quod desuper ex muro tela mittantur? 
2 Samuel 11 21 Quis percussit Abimelech filium Ierobbaal? Nonne mulier misit super eum molam versatilem de muro, et mortuus est in Thebes? Quare iuxta murum accessistis?”, dices: Etiam servus tuus Urias Hetthaeus occubuit ”.
2 Samuel 11 22 Abiit ergo nuntius et venit et narravit David omnia, quae ei praeceperat Ioab. 
2 Samuel 11 23 Et dixit nuntius ad David: “ Quia praevaluerunt adversum nos viri et egressi sunt ad nos in agrum, nos, facto impetu, persecuti eos sumus usque ad portam civitatis. 
2 Samuel 11 24 Et direxerunt iacula sagittarii ad servos tuos ex muro desuper; mortuique sunt de servis regis, quin etiam servus tuus Urias Hetthaeus mortuus est ”. 
2 Samuel 11 25 Et dixit David ad nuntium: “ Haec dices Ioab: Non te affligat ista res; varius enim eventus est belli, et nunc hunc, nunc illum consumit gladius; corrobora proelium tuum adversus urbem, ut destruas eam. Et tu conforta eum ”.
2 Samuel 11 26 Audivit autem uxor Uriae quod mortuus esset Urias vir suus et planxit eum. 
2 Samuel 11 27 Transactoque luctu, misit David et introduxit eam domum suam, et facta est ei uxor peperitque ei filium. Et displicuit, quod fecerat David, coram Domino.
2 Samuel 12 1 Misit ergo Dominus Nathan ad David. Qui cum venisset ad eum, dixit ei: “ Duo viri erant in civitate una, unus dives et alter pauper. 
2 Samuel 12 2 Dives habebat oves et boves plurimos valde. 
2 Samuel 12 3 Pauper autem nihil habebat omnino praeter ovem unam parvulam, quam emerat et nutrierat, et quae creverat apud eum cum filiis eius simul de pane illius comedens et de calice eius bibens et in sinu illius dormiens; eratque illi sicut filia. 
2 Samuel 12 4 Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi, qui venerat ad se, tulit ovem viri pauperis et praeparavit cibos homini, qui venerat ad se ”. 
2 Samuel 12 5 Iratus autem indignatione David adversus hominem illum nimis dixit ad Nathan: “ Vivit Dominus, quoniam filius mortis est vir, qui fecit hoc; 
2 Samuel 12 6 ovem reddet in quadruplum, eo quod fecerit istud et non pepercerit ”.
2 Samuel 12 7 Dixit autem Nathan ad David: “ Tu es ille vir! Haec dicit Dominus, Deus Israel: Ego unxi te in regem super Israel et ego erui te de manu Saul; 
2 Samuel 12 8 et dedi tibi domum domini tui et uxores domini tui in sinu tuo dedique tibi domum Israel et Iudae et, si parva sunt ista, adiciam tibi multo maiora. 
2 Samuel 12 9 Quare ergo contempsisti verbum Domini, ut faceres malum in conspectu eius? Uriam Hetthaeum percussisti gladio et uxorem illius accepisti uxorem tibi et interfecisti eum gladio filiorum Ammon. 
2 Samuel 12 10 Quam ob rem non recedet gladius de domo tua usque in sempiternum, eo quod despexeris me et tuleris uxorem Uriae Hetthaei, ut esset uxor tua. 
2 Samuel 12 11 Itaque haec dicit Dominus: Ecce ego suscitabo super te malum de domo tua et tollam uxores tuas in oculis tuis et dabo proximo tuo, et dormiet cum uxoribus tuis in oculis solis huius. 
2 Samuel 12 12 Tu enim fecisti abscondite; ego vero faciam istud in conspectu omnis Israel et in conspectu solis ”.
2 Samuel 12 13 Et dixit David ad Nathan: “ Peccavi Domino ”. Dixitque Nathan ad David: “ Dominus quoque transtulit peccatum tuum; non morieris. 
2 Samuel 12 14 Verumtamen quoniam blasphemare fecisti inimicos Domini propter hoc, filius, qui natus est tibi, morte morietur ”. 
2 Samuel 12 15 Et reversus est Nathan domum suam. Percussitque Dominus parvulum, quem peperat uxor Uriae David, et graviter aegrotavit; 
2 Samuel 12 16 deprecatusque est David Dominum pro parvulo et ieiunavit David ieiunio et ingressus domum pernoctabat iacens super terram. 
2 Samuel 12 17 Steterunt autem seniores domus eius iuxta eum cogentes eum, ut surgeret de terra; qui noluit neque comedit cum eis cibum. 
2 Samuel 12 18 Accidit autem die septima, ut moreretur infans. Timueruntque servi David nuntiare ei quod mortuus esset parvulus; dixerunt enim: “ Ecce, cum parvulus adhuc viveret, loquebamur ad eum, et non audiebat vocem nostram. Nunc quomodo dicemus: “Mortuus est puer”? Peius patrabit! ”. 
2 Samuel 12 19 Cum ergo vidisset David servos suos mussitantes, intellexit quod mortuus esset infantulus dixitque ad servos suos: “ Num mortuus est puer? ”. Qui responderunt ei: “ Mortuus est ”.
2 Samuel 12 20 Surrexit igitur David de terra et lotus unctusque est; cumque mutasset vestem, ingressus est domum Domini et adoravit et venit in domum suam petivitque, ut ponerent ei panem, et comedit. 
2 Samuel 12 21 Dixerunt autem ei servi sui: “ Quid est quod fecisti? Propter infantem, cum adhuc viveret, ieiunasti et flebas; mortuo autem puero, surrexisti et comedisti panem ”. 
2 Samuel 12 22 Qui ait: “ Propter infantem, dum adhuc viveret, ieiunavi et flevi. Dicebam enim: Quis scit, si forte miserebitur mei Dominus, et vivet infans? 
2 Samuel 12 23 Nunc autem, quia mortuus est, quare ieiuno? Numquid potero revocare eum amplius? Ego vadam magis ad eum, ille vero non revertetur ad me ”.
2 Samuel 12 24 Et consolatus est David Bethsabee uxorem suam ingressusque ad eam dormivit cum ea, quae genuit filium; et vocavit nomen eius Salomon. Et Dominus dilexit eum 
2 Samuel 12 25 misitque in manu Nathan prophetae et vocavit nomen eius Iedidia (id est Amabilis Domino) propter Dominum.
2 Samuel 12 26 Igitur pugnavit Ioab contra Rabba filiorum Ammon et expugnavit urbem regiam. 
2 Samuel 12 27 Misitque Ioab nuntios ad David dicens: “ Dimicavi adversum Rabba et cepi urbem aquarum; 
2 Samuel 12 28 nunc igitur congrega reliquam partem populi et obside civitatem et cape eam, ne, cum a me capta fuerit urbs, nomine meo vocetur ”. 
2 Samuel 12 29 Congregavit itaque David omnem populum et profectus est adversum Rabba; cumque dimicasset, cepit eam. 
2 Samuel 12 30 Et tulit diadema Melchom de capite eius, pondo auri talentum, habens gemmam pretiosissimam, quod venit super caput David. Sed et praedam civitatis asportavit multam valde, 
2 Samuel 12 31 populum quoque eius educens condemnavit ad operam lapicidinarum et ad secures et dolabras ferreas et transtulit eos ad opus laterum; sic fecit universis civitatibus filiorum Ammon. Et reversus est David et omnis exercitus Ierusalem.
2 Samuel 13 1 Factum est autem post haec, ut Absalom filii David soro rem speciosissimam, vocabulo Thamar, adamaret Amnon filius David. 
2 Samuel 13 2 Et angustiatus est Amnon, ita ut aegrotaret propter amorem Thamar sororis suae, quia, cum esset virgo, difficile ei videbatur ut quippiam inhoneste ageret cum ea. 
2 Samuel 13 3 Erat autem Amnonis amicus nomine Ionadab filius Samma fratris David, vir callidus valde. 
2 Samuel 13 4 Qui dixit ad eum: “ Quare sic attenuaris macie, fili regis, per singulos dies? Cur non indicas mihi? ”. Dixitque ei Amnon: “ Thamar sororem Absalom fratris mei amo ”. 
2 Samuel 13 5 Cui respondit Ionadab: “ Cuba super lectulum tuum et languorem simula. Cumque venerit pater tuus, ut visitet te, dic ei: “Veniat, oro, Thamar soror mea, ut det mihi cibum et faciat in oculis meis pulmentum, ut videam et comedam de manu eius” ”. 
2 Samuel 13 6 Accubuit itaque Amnon et simulavit languorem. Cumque venisset rex ad visitandum eum, ait Amnon ad regem: “ Veniat, obsecro, Thamar soror mea, ut faciat in oculis meis duas sorbitiunculas, et cibum capiam de manu eius ”.
2 Samuel 13 7 Misit ergo David ad Thamar domum dicens: “ Veni in domum Amnon fratris tui et fac ei pulmentum ”. 
2 Samuel 13 8 Venitque Thamar in domum Amnon fratris sui; ille autem iacebat. Quae tollens farinam commiscuit et conficiens in oculis eius coxit sorbitiunculas. 
2 Samuel 13 9 Tollensque sartaginem effudit, quod coxerat, et posuit coram eo. Noluit comedere; dixitque Amnon: “ Eicite universos a me ”. Cumque exissent omnes, 
2 Samuel 13 10 dixit Amnon ad Thamar: “ Infer cibum in conclave, ut vescar de manu tua ”. Tulit ergo Thamar sorbitiunculas, quas fecerat, et intulit ad Amnon fratrem suum in conclave. 
2 Samuel 13 11 Cumque obtulisset ei cibum, apprehendit eam et ait: “ Veni, cuba mecum, soror mea ”. 
2 Samuel 13 12 Quae respondit ei: “ Noli, frater mi, noli opprimere me! Neque enim hoc fas est in Israel; noli facere stultitiam hanc. 
2 Samuel 13 13 Et ego quo ibo in opprobrio meo? Et tu eris quasi unus de insipientibus in Israel; quin potius loquere ad regem, et non negabit me tibi ”. 
2 Samuel 13 14 Noluit autem acquiescere precibus eius, sed praevalens viribus oppressit eam et cubavit cum illa.
2 Samuel 13 15 Et exosam eam habuit Amnon magno odio nimis, ita ut maius esset odium, quo oderat eam, amore, quo ante dilexerat. Dixitque ei Amnon: “ Surge, vade! ”. 
2 Samuel 13 16 Quae respondit ei: “ Ne fiat, frater mi, quia maius est hoc malum, quod nunc agis adversum me expellens me, quam quod ante fecisti ”. Et noluit audire eam; 
2 Samuel 13 17 sed vocato puero, qui ministrabat ei, dixit: “ Eice hanc a me foras et claude ostium post eam ”. 
2 Samuel 13 18 Quae induta erat talari tunica; huiusmodi enim filiae regis virgines palliis vestibus utebantur. Eiecit itaque eam minister illius foras clausitque fores post eam.
2 Samuel 13 19 Quae aspergens pulverem capiti suo, scissa talari tunica impositisque manibus super caput suum, ibat ingrediens et clamans. 
2 Samuel 13 20 Dixit autem ei Absalom frater suus: “ Num Amnon frater tuus fuit tecum? Sed nunc, soror, tace: frater tuus est; neque affligas cor tuum pro re hac ”. Mansit itaque Thamar desolata in domo Absalom fratris sui.
2 Samuel 13 21 Cum autem audisset rex David omnia haec, iratus est valde; et noluit contristare spiritum Amnon filii sui, quoniam diligebat eum, quia primogenitus erat ei. 
2 Samuel 13 22 Porro non est locutus Absalom ad Amnon nec malum nec bonum; oderat enim Absalom Amnon, eo quod violasset Thamar sororem suam.
2 Samuel 13 23 Factum est autem post tempus biennii, ut tonderentur oves Absalom in Baalhasor, quae est iuxta Ephraim; et vocavit Absalom omnes filios regis. 
2 Samuel 13 24 Venitque ad regem et ait ad eum: “ Ecce tondentur oves servi tui; veniat, oro, rex cum servis suis ad servum tuum ”. 
2 Samuel 13 25 Dixitque rex ad Absalom: “ Noli, fili mi, noli rogare, ut veniamus omnes et gravemus te ”. Cum autem cogeret eum, et noluisset ire, benedixit ei. 
2 Samuel 13 26 Et ait Absalom: “ Si non vis venire, veniat, obsecro, nobiscum saltem Amnon frater meus ”. Dixitque ad eum rex: “ Cur vadet tecum? ”. 
2 Samuel 13 27 Coegit itaque eum Absalom, et dimisit cum eo Amnon et universos filios regis. Fecitque Absalom convivium quasi convivium regis. 
2 Samuel 13 28 Praecepit autem Absalom pueris suis dicens: “ Observate. Cum hilarior fuerit Amnon vino, et dixero vobis: Percutite Amnon et interficite eum!, nolite timere; ego enim sum, qui praecepi vobis. Roboramini et estote viri fortes ”. 
2 Samuel 13 29 Fecerunt ergo pueri Absalom adversum Amnon, sicut praeceperat eis Absalom; surgentesque omnes filii regis ascenderunt singuli mulos suos et fugerunt.
2 Samuel 13 30 Cumque adhuc pergerent in itinere, fama praevenit ad David dicens: “ Percussit Absalom omnes filios regis, et non remansit ex eis saltem unus ”. 
2 Samuel 13 31 Surrexit itaque rex et scidit vestimenta sua et prostravit se super terram; et omnes servi ipsius, qui assistebant ei, sciderunt vestimenta sua. 
2 Samuel 13 32 Respondens autem Ionadab filius Samma fratris David dixit: “ Ne aestimet dominus meus quod omnes pueri filii regis occisi sint; Amnon solus mortuus est, quoniam in ore Absalom hoc erat positum ex die, qua oppressit Thamar sororem eius. 
2 Samuel 13 33 Nunc ergo ne ponat dominus meus rex super cor suum verbum istud dicens: “Omnes filii regis occisi sunt”, quoniam Amnon solus mortuus est ”. 
2 Samuel 13 34 Fugit autem Absalom. Et levavit puer speculator oculos suos et aspexit, et ecce populus multus veniebat per viam Oronaim ex latere montis in descensu; et venit speculator et nuntiavit regi dicens: “ Video homines per viam Oronaim ”. 
2 Samuel 13 35 Dixit autem Ionadab ad regem: “ Ecce filii regis adsunt! Iuxta verbum servi tui sic factum est ”. 
2 Samuel 13 36 Cumque cessasset loqui, apparuerunt et filii regis et intrantes levaverunt vocem suam et fleverunt; sed et rex et omnes servi eius fleverunt ploratu magno nimis.
2 Samuel 13 37 Porro Absalom fugiens abiit ad Tholmai filium Ammiud regem Gesur. Luxit ergo David filium suum cunctis diebus. 
2 Samuel 13 38 Absalom autem, cum fugisset et venisset in Gesur, fuit ibi tribus annis.
2 Samuel 13 39 Cessavitque spiritus regis adversari Absalom, eo quod consolatus esset super Amnon interitu.
2 Samuel 14 1 Intellegens autem Ioab filius Sarviae quod cor regis ver sum esset ad Absalom, 
2 Samuel 14 2 misit Thecuam et tulit inde mulierem sapientem dixitque ad eam: “ Lugere te simula et induere veste lugubri et ne ungaris oleo, ut sis quasi mulier plurimo iam tempore lugens mortuum. 
2 Samuel 14 3 Et ingredieris ad regem et loqueris ad eum sermones huiuscemodi ”. Posuit autem Ioab verba in ore eius.
2 Samuel 14 4 Itaque, cum ingressa fuisset mulier Thecuites ad regem, cecidit coram eo super terram et adoravit et dixit: “ Serva me, rex ”. 
2 Samuel 14 5 Et ait ad eam rex: “ Quid causae habes? ”. Quae respondit: “ Heu, mulier vidua ego sum: mortuus est vir meus. 
2 Samuel 14 6 Et ancillae tuae erant duo filii, qui rixati sunt adversum se in agro, nullusque erat, qui eos interveniens prohibere posset; et percussit alter alterum et interfecit eum. 
2 Samuel 14 7 Et ecce consurgens universa cognatio adversum ancillam tuam dicit: “Trade eum, qui percussit fratrem suum, ut occidamus eum pro anima fratris sui, quem interfecit, et deleamus heredem”. Et quaerunt exstinguere scintillam meam, quae relicta est, ut non supersit viro meo nomen et reliquiae super terram ”. 
2 Samuel 14 8 Et ait rex ad mulierem: “ Vade in domum tuam, et ego iubebo de te ”. 
2 Samuel 14 9 Dixitque mulier Thecuites ad regem: “ In me, domine mi rex, iniquitas et in domum patris mei; rex autem et thronus eius sit innocens ”. 
2 Samuel 14 10 Et ait rex: “ Qui contradixerit tibi, adduc eum ad me, et ultra non addet ut tangat te ”. 
2 Samuel 14 11 Quae ait: “ Recordetur rex Domini Dei sui, ut non augeat ultor sanguinis perniciem, et nequaquam interficiant filium meum ”. Qui ait: “ Vivit Dominus, quia non cadet de capillis filii tui super terram ”.
2 Samuel 14 12 Dixit ergo mulier: “ Loquatur ancilla tua ad dominum meum regem verbum ”. Et ait: “ Loquere ”. 
2 Samuel 14 13 Dixitque mulier: “ Quare cogitasti istiusmodi rem contra populum Dei? Eo enim quod rex locutus est verbum istud, hoc est quasi delictum, quia rex noluit reducere eiectum suum. 
2 Samuel 14 14 Omnes morimur et quasi aquae sumus, quae delabuntur in terram, quae non colliguntur; nec tamen vult perire Deus animam, sed retractat cogitans, ne penitus pereat, qui abiectus est. 
2 Samuel 14 15 Nunc igitur veni, ut loquar ad regem dominum meum verbum hoc, quia populus terruit me. Et dixit ancilla tua: Loquar ad regem, si quo modo faciat rex verbum ancillae suae. 
2 Samuel 14 16 Nam audiet rex, ut liberet ancillam suam de manu illius, qui vult delere me et filium meum simul de hereditate Dei. 
2 Samuel 14 17 Dixit ergo ancilla tua: Fiat verbum domini mei regis mihi in quietem. Sicut enim angelus Dei, sic est dominus meus rex, ut audiat et discernat bonum et malum. Et Dominus Deus tuus sit tecum! ”.
2 Samuel 14 18 Et respondens rex dixit ad mulierem: “ Ne abscondas a me verbum, quod te interrogo ”. Dixitque mulier: “ Loquatur dominus meus rex ”. 
2 Samuel 14 19 Et ait rex: “ Numquid manus Ioab tecum est in omnibus istis? ”. Respondit mulier et ait: “ Per salutem animae tuae, domine mi rex, nec ad dextram nec ad sinistram potest deviari ab omnibus his, quae locutus est dominus meus rex; servus enim tuus Ioab ipse praecepit mihi et ipse posuit in os ancillae tuae omnia verba haec; 
2 Samuel 14 20 ut verterem figuram rei huius, servus tuus Ioab fecit istud. Tu autem, domine mi, sapiens es, sicut habet sapientiam angelus Dei, ut intellegas omnia, quae fiunt super terram ”.
2 Samuel 14 21 Et ait rex ad Ioab: “ Ecce hoc facio; vade igitur et revoca puerum Absalom ”. 
2 Samuel 14 22 Cadensque Ioab super faciem suam in terram adoravit et benedixit regi. Et dixit Ioab: “ Hodie intellexit servus tuus quia inveni gratiam in oculis tuis, domine mi rex; fecisti enim sermonem servi tui ”. 
2 Samuel 14 23 Surrexit ergo Ioab et abiit in Gesur et adduxit Absalom in Ierusalem. 
2 Samuel 14 24 Dixit autem rex: “ Revertatur in domum suam et faciem meam non videat ”. Reversus est itaque Absalom in domum suam et faciem regis non vidit.
2 Samuel 14 25 Porro sicut Absalom vir non erat pulcher in omni Israel, qui valde laudaretur, a vestigio pedis usque ad verticem non erat in eo ulla macula. 
2 Samuel 14 26 Et quando tondebatur capillus — semel autem in anno tondebatur, quia gravabat eum caesaries — ponderabat capillos capitis sui ducentis siclis pondere regio. 
2 Samuel 14 27 Nati sunt autem Absalom filii tres et filia una, nomine Thamar, eleganti forma.
2 Samuel 14 28 Mansitque Absalom Ierusalem duobus annis et faciem regis non vidit. 
2 Samuel 14 29 Misit itaque ad Ioab, ut mitteret eum ad regem; qui noluit venire ad eum. Cumque secundo misisset, et ille noluisset venire, 
2 Samuel 14 30 dixit servis suis: “ Videte agrum Ioab iuxta agrum meum habentem messem hordei; ite igitur et succendite eum igni ”. Succenderunt ergo servi Absalom segetem igni. Et venientes servi Ioab, scissis vestibus suis, dixerunt: “ Succenderunt servi Absalom agrum igni! ”. 
2 Samuel 14 31 Surrexitque Ioab et venit ad Absalom in domum eius et dixit: “ Quare succenderunt servi tui segetem meam igni? ”. 
2 Samuel 14 32 Et respondit Absalom ad Ioab: “ Misi ad te obsecrans, ut venires ad me, et mitterem te ad regem, ut diceres ei: “Quare veni de Gesur? Melius mihi erat adhuc ibi esse”. Obsecro ergo, ut videam faciem regis; quod si est in me iniquitas, interficiat me ”. 
2 Samuel 14 33 Ingressus Ioab ad regem nuntiavit ei. Vocatusque Absalom intravit ad regem et adoravit super faciem in terra coram eo; osculatusque est rex Absalom.
2 Samuel 15 1 Post haec fecit sibi Absalom currus et equos et quinqua ginta viros, qui praecederent eum. 
2 Samuel 15 2 Et mane consurgens Absalom stabat iuxta viam portae; et omnem virum, qui habebat negotium, ut veniret ad regis iudicium, vocabat Absalom ad se et dicebat: “ De qua civitate es tu? ”. Qui respondens aiebat: “ Ex una tribu Israel ego sum servus tuus ”. 
2 Samuel 15 3 Respondebatque ei Absalom: “ Vide, sermones tui sunt boni et iusti, sed non est qui te audiat constitutus a rege ”. Dicebatque Absalom: 
2 Samuel 15 4 “ Quis me constituat iudicem in terra, ut ad me veniant omnes, qui habent negotium iudicandum, et iustificem eos? ”. 
2 Samuel 15 5 Sed et cum accederet ad eum homo, ut se prostraret coram illo, extendebat manum suam et apprehendens osculabatur eum. 
2 Samuel 15 6 Faciebatque hoc omni Israel, qui veniebat ad iudicium, ut audiretur a rege, et sollicitabat corda virorum Israel.
2 Samuel 15 7 Post quattuor autem annos dixit Absalom ad regem: “ Vadam, quaeso, et reddam in Hebron vota mea, quae vovi Domino. 
2 Samuel 15 8 Votum enim vovit servus tuus, cum esset in Gesur Syriae, dicens: Si reduxerit me Dominus in Ierusalem, sacrificabo Domino ”. 
2 Samuel 15 9 Dixitque ei rex. “ Vade in pace ”. Et surrexit et abiit in Hebron.
2 Samuel 15 10 Misit autem Absalom exploratores in universas tribus Israel dicens: “ Statim ut audieritis clangorem bucinae, dicite: “Factus est rex Absalom in Hebron” ”. 
2 Samuel 15 11 Porro cum Absalom ierunt ducenti viri de Ierusalem vocati, euntes simplici corde et causam penitus ignorantes. 
2 Samuel 15 12 Accersivit quoque Absalom, cum immolaret victimas, Achitophel Gilonitem consiliarium David de civitate sua Gilo. Et facta est coniuratio valida; populusque concurrens augebatur cum Absalom.
2 Samuel 15 13 Venit igitur nuntius ad David dicens: “ Toto corde universus Israel sequitur Absalom ”. 
2 Samuel 15 14 Et ait David servis suis, qui erant cum eo in Ierusalem: “ Surgite, fugiamus; neque enim erit nobis effugium a facie Absalom. Festinate egredi, ne festinans occupet nos et impellat super nos ruinam et percutiat civitatem in ore gladii ”. 
2 Samuel 15 15 Dixeruntque servi regis ad eum: “ In omnibus, quaecumque elegerit dominus noster rex, ecce servi tui sumus ”. 
2 Samuel 15 16 Egressus est ergo rex et universa domus eius post eum et dereliquit rex decem mulieres concubinas ad custodiendam domum. 
2 Samuel 15 17 Egressusque rex et omnis populus post eum steterunt ad ultimam domum. 
2 Samuel 15 18 Et universi servi eius transierunt iuxta eum; et omnes Cherethi et Phelethi et omnes Getthaei, sescenti viri, qui secuti eum fuerant de Geth, transierunt coram rege.
2 Samuel 15 19 Dixit autem rex ad Ethai Getthaeum: “ Cur venis etiam tu nobiscum? Revertere et habita cum rege, quia alienigena es, immo et exsul de loco tuo. 
2 Samuel 15 20 Heri venisti, et hodie compellam te vagari nobiscum, cum ego vadam, quo iturus sum? Revertere et reduc tecum fratres tuos, et Dominus faciat tecum misericordiam et veritatem ”. 
2 Samuel 15 21 Et respondit Ethai regi dicens: “ Vivit Dominus et vivit dominus meus rex, in quocumque loco fuerit dominus meus rex, sive ad mortem sive ad vitam, ibi erit servus tuus ”. 
2 Samuel 15 22 Et ait David Ethai: “ Veni et transi ”. Et transivit Ethai Getthaeus et omnes viri eius et omnes parvuli, qui cum eo erant. 
2 Samuel 15 23 Omnisque terra flebat voce magna, et universus populus transibat. Rex quoque transgrediebatur torrentem Cedron, et cunctus populus incedebat contra viam deserti.
2 Samuel 15 24 Venit autem et Sadoc et universi Levitae cum eo portantes arcam foederis Dei; et deposuerunt arcam Dei. Et sacrificavit Abiathar, donec omnis populus egressus fuerat de civitate. 
2 Samuel 15 25 Et dixit rex ad Sadoc: “ Reporta arcam Dei in urbem. Si invenero gratiam in oculis Domini, reducet me et ostendet mihi eam et habitationem suam. 
2 Samuel 15 26 Si autem dixerit: “Non places mihi”, praesto sum: faciat, quod bonum est coram se ”. 
2 Samuel 15 27 Et dixit rex ad Sadoc sacerdotem: “ Videsne? Revertere in civitatem in pace; et Achimaas filius tuus et Ionathan filius Abiathar, duo filii vestri sint vobiscum. 
2 Samuel 15 28 Ecce ego morabor ad vada deserti, donec veniat sermo a vobis indicans mihi ”. 
2 Samuel 15 29 Reportaverunt igitur Sadoc et Abiathar arcam Dei Ierusalem et manserunt ibi.
2 Samuel 15 30 Porro David ascendebat clivum Olivarum scandens et flens, operto capite et nudis pedibus incedens; sed et omnis populus, qui erat cum eo, operto capite ascendebat plorans. 
2 Samuel 15 31 Nuntiatum est autem David quod et Achitophel esset in coniuratione cum Absalom; dixitque David: “ Infatua, quaeso, Domine, consilium Achitophel ”.
2 Samuel 15 32 Cumque ascendisset David summitatem montis, in quo adorabatur Deus, ecce occurrit ei Chusai Arachites, scissa veste et terra pleno capite. 
2 Samuel 15 33 Et dixit ei David: “ Si veneris mecum, eris mihi oneri; 
2 Samuel 15 34 Si autem in civitatem revertaris et dixeris Absalom: “Servus tuus ego, rex, ero; servus patris tui ego fui prius, nunc autem ego sum servus tuus”, dissipabis mihi consilium Achitophel. 
2 Samuel 15 35 Habes autem tecum Sadoc et Abiathar sacerdotes; et omne verbum, quodcumque audieris de domo regis, indicabis Sadoc et Abiathar sacerdotibus. 
2 Samuel 15 36 Sunt autem cum eis duo filii eorum: Achimaas Sadoc et Ionathan Abiathar; et mittetis per eos ad me omne verbum, quod audieritis ”.
2 Samuel 15 37 Veniente ergo Chusai amico David in civitatem, Absalom quoque ingressus est Ierusalem.
2 Samuel 16 1 Cumque David transisset paululum montis verticem, apparuit Siba puer Meribbaal in occursum eius cum duobus asinis stratis, qui onerati erant ducentis panibus et centum alligaturis uvae passae et centum fasciculis fructuum aestivorum et utre vini. 
2 Samuel 16 2 Et dixit rex Sibae: “ Quid sibi volunt haec? ”. Responditque Siba: “ Asini domesticis regis ad sedendum; et panes et fructus aestivi ad vescendum pueris tuis; vinum autem, ut bibat, si quis defecerit in deserto ”. 
2 Samuel 16 3 Et ait rex: “ Ubi est filius domini tui? ”. Responditque Siba regi: “ Remansit in Ierusalem dicens: “Hodie restituet mihi domus Israel regnum patris mei” ”. 
2 Samuel 16 4 Et ait rex Sibae: “ Ecce, tua sint omnia, quae fuerunt Meribbaal ”. Dixitque Siba: “ Adoro; inveniam gratiam coram te, domine mi rex ”. 
2 Samuel 16 5 Venit ergo rex David usque Bahurim, et ecce egrediebatur inde vir de cognatione domus Saul nomine Semei filius Gera; procedebat egrediens et maledicens 
2 Samuel 16 6 mittebatque lapides contra David et contra universos servos regis David. Omnis autem populus et universi viri fortissimi a dextro et sinistro latere regis incedebant. 
2 Samuel 16 7 Ita autem loquebatur Semei, cum malediceret regi: “ Egredere, egredere, vir sanguinum et vir Belial! 
2 Samuel 16 8 Reddidit tibi Dominus universum sanguinem domus Saul, quoniam invasisti regnum eius; et dedit Dominus regnum in manu Absalom filii tui; et ecce premunt te mala tua, quoniam vir sanguinum es ”. 
2 Samuel 16 9 Dixit autem Abisai filius Sarviae regi: “ Quare maledicit canis hic mortuus domino meo regi? Vadam et amputabo caput eius ”. 
2 Samuel 16 10 Et ait rex: “Quid mihi et vobis filii Sarviae? Si maledicit, et si Dominus praecepit ei, ut malediceret David, quis est qui audeat dicere: “Quare sic fecisti?” ”. 
2 Samuel 16 11 Et ait rex Abisai et universis servis suis: “ Ecce filius meus, qui egressus est de visceribus meis, quaerit animam meam; quanto magis nunc iste filius Beniaminita. Dimittite eum, ut maledicat iuxta praeceptum Domini. 
2 Samuel 16 12 Fortasse respiciet Dominus afflictionem meam et reddet mihi bonum pro maledictione hac hodierna ”. 
2 Samuel 16 13 Ambulabat itaque David et socii eius per viam; Semei autem per iugum montis ex latere gradiebatur maledicens et mittens lapides adversum eum terramque spargens. 
2 Samuel 16 14 Venit itaque rex et universus populus cum eo lassus usque ad aquas, et refocillati sunt ibi. 
2 Samuel 16 15 Absalom autem et omnis populus eius, viri Israel, ingressi sunt Ierusalem, sed et Achitophel cum eo. 
2 Samuel 16 16 Cum autem venisset Chusai Arachites amicus David ad Absalom, locutus est ad eum: “ Vivat rex! Vivat rex! ”. 
2 Samuel 16 17 Ad quem Absalom: “Haec est, inquit, gratia tua ad amicum tuum? Quare non isti cum amico tuo? ”. 
2 Samuel 16 18 Responditque Chusai ad Absalom: “ Nequaquam; quia, quem elegit Dominus, et hic populus et omnis Israel, illius ero et cum eo manebo. 
2 Samuel 16 19 Sed, ut et hoc inferam, cui ego serviturus sum? Nonne filio regis? Sicut parui patri tuo, sic parebo et tibi ”.
2 Samuel 16 20 Dixit autem Absalom ad Achitophel: “ Inite consilium quid agere debeamus ”. 
2 Samuel 16 21 Et ait Achitophel ad Absalom: “ Ingredere ad concubinas patris tui, quas dimisit ad custodiendam domum; ut, cum audierit omnis Israel quod foedaveris patrem tuum, roborentur manus omnium, qui tecum sunt ”. 
2 Samuel 16 22 Tetenderunt igitur Absalom tabernaculum in solario; ingressusque est ad concubinas patris sui coram universo Israel. 
2 Samuel 16 23 Consilium autem Achitophel, quod dabat in diebus illis, quasi si quis consuleret Deum; sic erat omne consilium Achitophel, et cum esset cum David et cum esset cum Absalom.
2 Samuel 17 1 Dixitque Achitophel ad Ab salom: “ Eligam mihi duode cim milia virorum et consurgens persequar David hac nocte 
2 Samuel 17 2 et irruens super eum, quippe qui lassus est et solutis manibus, terrebo eum. Cumque fugerit omnis populus, qui cum eo est, percutiam regem desolatum 
2 Samuel 17 3 et reducam universum populum ad te, sicut revertitur sponsa ad virum suum; unius solummodo viri animam quaeris, et omnis populus erit in pace ”. 
2 Samuel 17 4 Placuitque sermo eius Absalom et cunctis maioribus natu Israel.
2 Samuel 17 5 Ait autem Absalom: “ Vocate et Chusai Arachiten, et audiamus quid etiam ipse dicat ”. 
2 Samuel 17 6 Cumque venisset Chusai ad Absalom, ait Absalom ad eum: “ Huiuscemodi sermonem locutus est Achitophel; verbum eius facere debemus an non? Tu loquere ”. 
2 Samuel 17 7 Et dixit Chusai ad Absalom: “ Non bonum consilium, quod dedit Achitophel hac vice ”. 
2 Samuel 17 8 Et rursum intulit Chusai: “ Tu nosti patrem tuum et viros, qui cum eo sunt, esse fortissimos et amaro animo, veluti ursa in saltu catulis orbata; sed et pater tuus vir bellator est nec morabitur cum populo: 
2 Samuel 17 9 ecce nunc latitat in aliqua fovea aut in aliquo alio loco. Et, cum ceciderit unus quilibet in principio, certo audient et dicent: “Facta est plaga in populo, qui sequitur Absalom”. 
2 Samuel 17 10 Et fortissimus quoque, cuius cor est quasi leonis, pavore solvetur; scit enim omnis Israel fortem esse patrem tuum et robustos omnes, qui cum eo sunt. 
2 Samuel 17 11 Sed hoc mihi videtur rectum esse consilium: congregetur ad te universus Israel a Dan usque Bersabee, quasi arena maris innumerabilis, et tu ipse gradieris in proelium; 
2 Samuel 17 12 et irruemus super eum, in quocumque loco fuerit inventus, et operiemus eum sicut cadere solet ros super terram; et non remanebit de eo et de omnibus viris, qui cum eo sunt, ne unus quidem. 
2 Samuel 17 13 Quod si urbem aliquam fuerit ingressus, applicabit omnis Israel civitati illi funes, et trahemus eam in torrentem, ut non reperiatur nec calculus quidem ex ea ”. 
2 Samuel 17 14 Dixitque Absalom et omnis vir Israel: “ Melius consilium Chusai Arachitae consilio Achitophel ”. Dominus enim statuerat dissipare consilium Achitophel utile, ut induceret Dominus super Absalom malum.
2 Samuel 17 15 Et ait Chusai Sadoc et Abiathar sacerdotibus: “ Hoc et hoc modo consilium dedit Achitophel Absalom et senibus Israel, et ego tale et tale dedi consilium; 
2 Samuel 17 16 nunc ergo mittite cito et nuntiate David dicentes: “Ne moreris nocte hac ad vada deserti, sed absque dilatione transgredere, ne absorbeatur rex et omnis populus, qui cum eo est” ”.
2 Samuel 17 17 Ionathan autem et Achimaas stabant iuxta fontem Rogel; abiit ancilla et nuntiavit eis, et illi profecti sunt, ut referrent ad regem David nuntium; non enim poterant introire civitatem, ne viderentur. 
2 Samuel 17 18 Vidit autem eos quidam iuvenis et indicavit Absalom; illi vero concito gradu profecti ingressi sunt domum cuiusdam viri in Bahurim, qui habebat puteum in vestibulo suo, et descenderunt in eum. 
2 Samuel 17 19 Tulit autem mulier et expandit velamen super os putei et sparsit super illud ptisanas, et sic res latuit. 
2 Samuel 17 20 Cumque venissent servi Absalom ad mulierem in domum, dixerunt: “ Ubi est Achimaas et Ionathan? ”. Et respondit eis mulier: “ Transierunt hinc ad aquas ”. At hi, qui quaerebant, cum non repperissent, reversi sunt Ierusalem.
2 Samuel 17 21 Cumque abissent, ascenderunt illi de puteo et pergentes nuntiaverunt regi David atque dixerunt: “ Surgite et transite cito fluvium, quoniam huiuscemodi dedit consilium contra vos Achitophel ”. 
2 Samuel 17 22 Surrexit ergo David et omnis populus, qui erat cum eo, et transierunt Iordanem, donec dilucesceret; et ne unus quidem residuus fuit, qui non transisset fluvium.
2 Samuel 17 23 Porro Achitophel videns quod non fuisset factum consilium suum, stravit asinum suum et surrexit et abiit in domum suam in civitatem suam et, disposita domo sua, laqueo se suspendit et interiit; et sepultus est in sepulcro patris sui.
2 Samuel 17 24 David autem venit in Mahanaim, et Absalom transivit Iordanem, ipse et omnis vir Israel cum eo. 
2 Samuel 17 25 Amasam vero constituerat Absalom pro Ioab super exercitum; Amasa autem erat filius viri, qui vocabatur Iether Ismaelites, qui ingressus est ad Abigail filiam Isai sororem Sarviae, quae fuit mater Ioab. 
2 Samuel 17 26 Et castrametatus est Israel cum Absalom in terra Galaad.
2 Samuel 17 27 Cumque venisset David in Mahanaim, Sobi filius Naas de Rabba filiorum Ammon et Machir filius Ammiel de Lodabar et Berzellai Galaadites de Rogelim 
2 Samuel 17 28 obtulerunt ei stratoria et tapetia et pelves et vasa fictilia, frumentum et hordeum et farinam, frixum cicer et fabam et lentem 
2 Samuel 17 29 et mel et butyrum, oves et pingues vitulos; dederuntque David et populo, qui cum eo erat, ad vescendum; suspicati enim sunt populum fame et siti fuisse fatigatum in deserto.
2 Samuel 18 1 Igitur, recensito David populo suo, constituit super eum tribunos et centuriones. 
2 Samuel 18 2 Et divisit David populum in tres partes: tertiam partem sub manu Ioab et tertiam sub manu Abisai filii Sarviae fratris Ioab et tertiam in manu Ethai, qui erat de Geth. Dixitque rex ad populum: “ Egrediar et ego vobiscum ”. 
2 Samuel 18 3 Et respondit populus: “ Non exibis. Sive enim fugerimus, non magnopere ad eos de nobis pertinebit; et si media pars ceciderit e nobis, non satis curabunt, sed tu unus pro decem milibus computaris. Melius est igitur, ut sis nobis ex urbe praesidio ”. 
2 Samuel 18 4 Ad quos rex ait: “ Quod vobis rectum videtur, hoc faciam ”. Stetit ergo rex iuxta portam; egrediebaturque populus per turmas suas centeni et milleni. 
2 Samuel 18 5 Et praecepit rex Ioab et Abisai et Ethai dicens: “ Leniter mihi agite cum puero Absalom ”. Et omnis populus audiebat praecipientem regem cunctis principibus pro Absalom.
2 Samuel 18 6 Itaque egressus est populus in campum contra Israel, et factum est proelium in saltu Ephraim. 
2 Samuel 18 7 Et caesus est ibi populus Israel ab exercitu David; factaque est ibi plaga magna in die illa viginti milium hominum. 
2 Samuel 18 8 Fuit autem ibi proelium dispersum super faciem omnis terrae; et multo plures erant, quos saltus consumpserat de populo, quam hi, quos voraverat gladius in die illa.
2 Samuel 18 9 Accidit autem, ut occurreret Absalom servis David sedens mulo; cumque ingressus fuisset mulus subter condensam quercum et magnam, adhaesit caput eius quercui, et mansit suspensus inter caelum et terram; mulus, cui insederat, pertransivit. 
2 Samuel 18 10 Vidit autem hoc quispiam et nuntiavit Ioab dicens: “ Vidi Absalom pendere de quercu ”.
2 Samuel 18 11 Et ait Ioab viro, qui nuntiaverat ei: “ Si vidisti, quare non confodisti eum in terra? Ego vero dedissem tibi decem argenti siclos et unum balteum ”. 
2 Samuel 18 12 Qui dixit ad Ioab: “ Et si appenderes in manibus meis mille argenteos, nequaquam mitterem manum meam in filium regis. Audientibus enim nobis, praecepit rex tibi et Abisai et Ethai dicens: “Custodite, quisquis sit, puerum Absalom!”. 
2 Samuel 18 13 Sed et si fecissem contra animam meam infideliter, nequaquam hoc regem latere potuisset, et tu stares ex adverso ”. 
2 Samuel 18 14 Et ait Ioab: “ Non ita praestolabor coram te ”. Tulit ergo tres lanceas in manu sua et infixit eas in corde Absalom, cum adhuc palpitaret haerens in quercu; 
2 Samuel 18 15 et cucurrerunt decem iuvenes armigeri Ioab et percutientes interfecerunt eum.
2 Samuel 18 16 Cecinit autem Ioab bucina, et destitit populus persequi fugientem Israel, quia Ioab retinuit populum. 
2 Samuel 18 17 Et tulerunt Absalom et proiecerunt eum in saltu in foveam grandem et erexerunt super eum acervum lapidum magnum nimis; omnis autem Israel fugit in tabernacula sua.
2 Samuel 18 18 Porro Absalom erexerat sibi, cum adhuc viveret, lapidem, qui est in valle Regis; dixerat enim: “ Non habeo filium, qui memoriam servabit nominis mei ”. Vocavitque titulum nomine suo, et appellatur Manus Absalom usque ad hanc diem.
2 Samuel 18 19 Achimaas autem filius Sadoc ait: “ Curram et nuntiabo regi, quia iudicium fecerit ei Dominus de manu inimicorum eius ”. 
2 Samuel 18 20 Ad quem Ioab dixit: “ Non es vir boni nuntii in hac die, sed nuntiabis in alia; hodie enim non nuntiabis bona, eo quod filius regis est mortuus ”. 
2 Samuel 18 21 Et ait Ioab Aethiopi: “ Vade et nuntia regi, quae vidisti ”. Adoravit Aethiops Ioab et cucurrit. 
2 Samuel 18 22 Rursus autem Achimaas filius Sadoc dixit ad Ioab: “ Quidquid evenerit, etiam ego curram post Aethiopem! ”. Dixitque Ioab: “ Quid vis currere, fili mi? Non erit tibi merces pro bono nuntio ”. 
2 Samuel 18 23 Qui respondit: “ Quidquid evenerit, curram ”. Et ait ei: “ Curre! ”. Currens ergo Achimaas per viam regionis transivit Aethiopem.
2 Samuel 18 24 David autem sedebat inter duas portas; speculator vero, qui ierat in solarium portae super murum, elevans oculos vidit hominem currentem solum 
2 Samuel 18 25 et exclamans indicavit regi. Dixitque rex: “ Si solus est, bonus est nuntius in ore eius ”. Properante autem illo et accedente propius, 
2 Samuel 18 26 vidit speculator hominem alterum currentem, et clamavit speculator ad ianitorem: “ Apparet mihi homo currens solus ”. Dixitque rex: “ Et iste bonus est nuntius ”. 
2 Samuel 18 27 Speculator autem: “ Contemplor, ait, cursum prioris quasi cursum Achimaas filii Sadoc ”. Et ait rex: “ Vir bonus est et nuntium portans bonum venit ”.
2 Samuel 18 28 Clamans autem Achimaas dixit ad regem: “ Pax! ”. Et adorans regem pronus in terram ait: “ Benedictus Dominus Deus tuus, qui conclusit homines, qui levaverunt manus suas contra dominum meum regem! ”. 
2 Samuel 18 29 Et ait rex: “ Estne pax puero Absalom? ”. Dixitque Achimaas: “ Vidi tumultum magnum, cum mitteret Ioab servum regis et me servum tuum, sed nescio quid fuerit ”. 
2 Samuel 18 30 Ad quem rex: “ Recede, ait, et sta illic ”. Cumque ille recessisset et staret, 
2 Samuel 18 31 apparuit Aethiops et veniens ait: “ Bonum apporto nuntium, domine mi rex; iudicavit enim pro te Dominus hodie salvans te de manu omnium, qui surrexerunt contra te ”. 
2 Samuel 18 32 Dixit autem rex ad Aethiopem: “ Estne pax puero Absalom? ”. Cui respondens Aethiops: “ Fiant, inquit, sicut puer inimici domini mei regis et universi, qui consurrexerunt adversus eum in malum! ”.
2 Samuel 19 1 Contremuit itaque rex et ascendit cenaculum portae et flevit. Et sic loquebatur vadens: “ Fili mi Absalom, fili mi, fili mi Absalom! Quis mihi tribuat, ut ego moriar pro te? Absalom fili mi, fili mi! ”.
2 Samuel 19 2 Nuntiatum est autem Ioab quod rex fleret et lugeret filium suum. 
2 Samuel 19 3 Et versa est victoria in die illa in luctum omni populo; audivit enim populus in die illa dici: “ Dolet rex super filio suo ”. 
2 Samuel 19 4 Et furtim ingressus est populus in die illa civitatem, quomodo reverti solet populus confusus, cum fugit de proelio. 
2 Samuel 19 5 Porro rex operuit vultum suum et clamabat voce magna: “ Fili mi Absalom, Absalom fili mi, fili mi! ”.
2 Samuel 19 6 Ingressus ergo Ioab ad regem in domo dixit: “ Confudisti hodie vultus omnium servorum tuorum, qui salvam fecerunt animam tuam hodie et animam filiorum tuorum et filiarum tuarum et animam uxorum tuarum et animam concubinarum tuarum. 
2 Samuel 19 7 Diligis odientes te et odio habes diligentes te. Ostendisti hodie quia non curas de ducibus tuis et de servis tuis; et vere cognovi modo quia, si Absalom viveret, et nos omnes occubuissemus, tunc placeret tibi. 
2 Samuel 19 8 Nunc igitur surge et procede et loquere ad cor servorum tuorum; iuro enim tibi per Dominum quod si non exieris, ne unus quidem remansurus sit tecum nocte hac, et peius erit hoc tibi quam omnia mala, quae venerunt super te ab adulescentia tua usque in praesens ”. 
2 Samuel 19 9 Surrexit ergo rex et sedit in porta, et omni populo nuntiatum est quod rex sederet in porta; venitque universa multitudo coram rege. Israel autem fugerat in tabernacula sua. 
2 Samuel 19 10 Omnis quoque populus certabat in cunctis tribubus Israel dicens: “ Rex liberavit nos de manu inimicorum nostrorum, ipse salvavit nos de manu Philisthinorum; et nunc fugit de terra ab Absalom. 
2 Samuel 19 11 Absalom autem, quem unximus super nos, mortuus est in bello. Quare nunc siletis et non reducitis regem? ”.
2 Samuel 19 12 Sermo autem omnis Israel pervenerat ad regem in domo eius. Tunc rex David misit ad Sadoc et Abiathar sacerdotes dicens: “ Loquimini ad maiores natu Iudae dicentes: Cur estis novissimi ad reducendum regem in domum suam? 
2 Samuel 19 13 Fratres mei vos, os meum et caro mea vos; quare novissimi reducitis regem? 
2 Samuel 19 14 Et Amasae dicite: Nonne os meum es et caro mea? Haec faciat mihi Deus et haec addat, si non magister militiae fueris coram me omni tempore pro Ioab! ”. 
2 Samuel 19 15 Et inclinavit cor omnium virorum Iudae quasi viri unius; miseruntque ad regem dicentes: “ Revertere tu et omnes servi tui ”. 
2 Samuel 19 16 Et reversus est rex et venit usque ad Iordanem; et Iuda venit in Galgala, ut occurreret regi et traduceret eum Iordanem.
2 Samuel 19 17 Festinavit autem Semei filius Gera Beniaminita de Bahurim et descendit cum viris Iudae in occursum regis David; 
2 Samuel 19 18 mille viri de Beniamin et Siba puer de domo Saul et quindecim filii eius ac viginti servi erant cum eo. Irruperant autem Iordanem iam ante regem 
2 Samuel 19 19 et transierant vada, ut traducerent domum regis et facerent iuxta placitum eius. Semei autem filius Gera prostratus coram rege, cum transiturus esset Iordanem, 
2 Samuel 19 20 dixit ad eum: “ Ne reputes mihi, domine mi, iniquitatem neque memineris iniuriam servi tui in die, qua egressus es, domine mi rex, de Ierusalem; neque ponas, rex, in corde tuo. 
2 Samuel 19 21 Agnosco enim servus tuus peccatum meum et idcirco hodie primus veni de omni domo Ioseph descendique in occursum domini mei regis ”. 
2 Samuel 19 22 Respondens vero Abisai filius Sarviae dixit: “ Numquid non occidetur Semei, pro hoc quia maledixit christo Domini? ”. 
2 Samuel 19 23 Et ait David: “ Quid mihi et vobis, filii Sarviae, quia efficimini mihi hodie in satan? Ergone hodie interficietur vir in Israel? An ignoro hodie me factum regem super Israel? ”. 
2 Samuel 19 24 Et ait rex Semei: “ Non morieris! ”. Iuravitque ei.
2 Samuel 19 25 Meribbaal quoque filius Saul descendit in occursum regis; non laverat pedes nec circumcidit ungues nec totonderat barbam vestesque suas non laverat a die, qua egressus fuerat rex, usque ad diem reversionis eius in pace. 
2 Samuel 19 26 Cumque de Ierusalem occurrisset regi, dixit ei rex: “ Quare non venisti mecum, Meribbaal? ”. 
2 Samuel 19 27 Qui respondens ait: “ Domine mi rex, servus meus decepit me! Nam dixeram ei ego famulus tuus: Sternere faciam mihi asinum et ascendens abibo cum rege; claudus enim sum servus tuus. 
2 Samuel 19 28 Insuper et fraudulenter accusavit me servum tuum ad te dominum meum regem. Tu autem, domine mi rex, sicut angelus Dei es; fac, quod placitum est tibi. 
2 Samuel 19 29 Neque enim fuit domus patris mei nisi morti obnoxia domino meo regi; tu autem posuisti me servum tuum inter convivas mensae tuae. Quid ultra igitur habeo iustitiae, ut vociferer ad regem? ”. 
2 Samuel 19 30 Ait ergo ei rex: “ Quid ultra loqueris? Dixi: Tu et Siba dividite possessiones ”. 
2 Samuel 19 31 Responditque Meribbaal regi: “ Etiam cuncta accipiat, postquam reversus est dominus meus rex pacifice in domum suam! ”.
2 Samuel 19 32 Berzellai quoque Galaadites descenderat de Rogelim et traduxit regem Iordanem, ut dimitteret eum ad Iordanem. 
2 Samuel 19 33 Erat autem Berzellai Galaadites senex valde, id est octogenarius; et ipse praebuerat alimenta regi, cum moraretur in Mahanaim; erat quippe vir dives nimis. 
2 Samuel 19 34 Dixit itaque rex ad Berzellai: “ Veni mecum et praebebo tibi alimenta apud me in Ierusalem ”. 
2 Samuel 19 35 Et ait Berzellai ad regem: “ Quot sunt dies annorum vitae meae, ut ascendam cum rege Ierusalem? 
2 Samuel 19 36 Octogenarius sum hodie; numquid vigent sensus mei ad discernendum suave aut amarum? Aut delectare potest servum tuum cibus et potus? Vel audire ultra possum vocem cantorum atque cantricum? Quare servus tuus esset ultra oneri domino meo regi? 
2 Samuel 19 37 Paululum procedam famulus tuus ab Iordane tecum. Et cur dabit rex mihi hanc vicissitudinem? 
2 Samuel 19 38 Sed obsecro, ut revertar servus tuus et moriar in civitate mea iuxta sepulcrum patris mei et matris meae. Sed ecce servus tuus Chamaam; ipse vadat tecum, domine mi rex, et fac ei, quod tibi bonum videtur ”. 
2 Samuel 19 39 Dixitque rex: “ Mecum transeat Chamaam, et ego faciam ei, quidquid tibi placuerit; et omne, quod petieris a me, impetrabis ”. 
2 Samuel 19 40 Cumque transisset universus populus et rex Iordanem, osculatus est rex Berzellai et benedixit ei; et ille reversus est in locum suum.
2 Samuel 19 41 Transivit ergo rex in Galgala, et Chamaam cum eo. Omnis autem populus Iudae traduxerat regem, et etiam media pars populi Israel. 
2 Samuel 19 42 Et ecce omnes viri Israel concurrentes ad regem dixerunt ei: “ Quare te furati sunt fratres nostri viri Iudae et traduxerunt regem et domum eius Iordanem omnesque viros David cum eo? ”. 
2 Samuel 19 43 Et respondit omnis vir Iudae ad virum Israel: “ Quia propior mihi est rex. Cur irasceris super hac re? Numquid comedimus aliquid ex rege, aut munera nobis data sunt? ”. 
2 Samuel 19 44 Et respondit vir Israel ad virum Iudae et ait: “ Decem partes mihi sunt in rege et ideo etiam in David. Ego sum potior te; cur contempsisti me? Et non ego prior locutus sum, ut reducerem regem meum? ”. Durius autem responderunt viri Iudae viris Israel.
2 Samuel 20 1 Accidit quoque, ut ibi esset vir Belial nomine Seba filius Bochri Beniaminita; et cecinit bucina et ait: “ Non est nobis pars in David, neque hereditas in filio Isai! Vir Israel, in tabernacula tua! ”.
2 Samuel 20 2 Et separatus est omnis vir Israel a David secutusque est Seba filium Bochri; viri autem Iudae adhaeserunt regi suo a Iordane usque Ierusalem.
2 Samuel 20 3 Cumque venisset rex in domum suam Ierusalem, tulit decem mulieres concubinas, quas dereliquerat ad custodiendam domum, et tradidit eas in custodiam alimenta eis praebens. Et non est ingressus ad eas, sed erant clausae usque ad diem mortis suae in viduitate viventes.
2 Samuel 20 4 Dixit autem rex Amasae: “ Convoca mihi omnes viros Iudae in diem tertium et tu adesto praesens ”. 
2 Samuel 20 5 Abiit ergo Amasa, ut convocaret Iudam; et moratus est ultra tempus, quod ei constituerat. 
2 Samuel 20 6 Ait autem David ad Abisai: “ Nunc magis afflicturus est nos Seba filius Bochri quam Absalom; tolle igitur servos domini tui et persequere eum, ne inveniat civitates munitas et effugiat nos ”. 
2 Samuel 20 7 Egressi sunt ergo cum eo viri Ioab, Cherethi quoque et Phelethi et omnes fortissimi; exierunt de Ierusalem ad persequendum Seba filium Bochri.
2 Samuel 20 8 Cumque illi essent iuxta lapidem grandem, qui est in Gabaon, Amasa venerat ante eos. Porro Ioab accinctus erat habitu suo, et in cingulo super lumbos gladius absconditus erat, qui levi motu ex vagina in manum suam cecidit. 
2 Samuel 20 9 Dixitque Ioab ad Amasam: “ Estne pax tibi, mi frater? ”. Et tenuit manu dextera mentum Amasae, ut oscularetur eum. 
2 Samuel 20 10 Porro Amasa non observavit gladium in manu Ioab, qui percussit eum in inguine et effudit intestina eius in terram, nec secundum vulnus apposuit; et mortuus est. Ioab autem et Abisai frater eius persecuti sunt Seba filium Bochri. 
2 Samuel 20 11 Interea quidam de pueris Ioab stetit iuxta cadaver Amasae et dixit: “ Qui esse vult cum Ioab et pro David, sequatur Ioab! ”. 
2 Samuel 20 12 Amasa autem conspersus sanguine iacebat in media via. Vidit hoc vir quod subsisteret omnis populus ad videndum eum; et amovit Amasam de via in agrum operuitque eum vestimento, cum videret quod omnes transeuntes propter eum subsisterent. 
2 Samuel 20 13 Amoto igitur illo de via, transibat omnis vir sequens Ioab ad persequendum Seba filium Bochri.
2 Samuel 20 14 Porro ille transierat per omnes tribus Israel usque in Abelbethmaacha; omnesque Bochritae congregati sunt et ingressi sunt etiam post eum. 
2 Samuel 20 15 Venerunt itaque et oppugnabant eum in Abelbethmaacha et fuderunt contra civitatem aggerem, qui stetit contra antemurale; et omnis populus, qui erat cum Ioab, moliebatur destruere muros.
2 Samuel 20 16 Et exclamavit mulier sapiens de civitate: “ Audite, audite! Dicite Ioab: “Appropinqua huc, et loquar tecum” ”. 
2 Samuel 20 17 Qui cum accessisset ad eam, ait illi: “ Tu es Ioab? ”. Et ille respondit: “ Ego ”. Ad quem sic locuta est: “ Audi sermones ancillae tuae ”. Qui respondit: “ Audio ”. 
2 Samuel 20 18 Rursumque illa: “ Sermo, inquit, dicebatur in vetere proverbio: “Interrogent in Abel, et sic perficient rem”. 
2 Samuel 20 19 Ego pacifica fidelium Israel, et tu quaeris subruere civitatem et evertere matrem in Israel. Quare praecipitas hereditatem Domini? ”. 
2 Samuel 20 20 Respondensque Ioab ait: “ Absit, absit hoc a me; non praecipito neque demolior. 
2 Samuel 20 21 Non se sic habet res, sed homo de monte Ephraim, Seba filius Bochri cognomine, levavit manum suam contra regem David; tradite illum solum, et recedam a civitate”. Et ait mulier ad Ioab: “ Ecce, caput eius mittetur ad te per murum ”. 
2 Samuel 20 22 Ingressa est ergo ad omnem populum et locuta est eis sapienter. Qui abscissum caput Seba filii Bochri proiecerunt ad Ioab. Et ille cecinit tuba, et recesserunt ab urbe unusquisque in tabernacula sua. Ioab autem reversus est Ierusalem ad regem.
2 Samuel 20 23 Erat ergo Ioab super omnem exercitum Israel; Banaias autem filius Ioiadae super Cherethaeos et Phelethaeos; 
2 Samuel 20 24 Adoniram vero super onera; porro Iosaphat filius Ahilud a commentariis. 
2 Samuel 20 25 Siva autem scriba, Sadoc vero et Abiathar sacerdotes; 
2 Samuel 20 26 Hira quoque Iairites erat sacerdos David.
2 Samuel 21 1 Facta est fames in diebus David tribus annis iugiter. Et consuluit David oraculum Domini, dixitque Dominus: “ Super Saul et super domum eius est sanguis, quia occidit Gabaonitas ”. 
2 Samuel 21 2 Vocatis ergo Gabaonitis, rex dixit ad eos — porro Gabaonitae non sunt de filiis Israel, sed reliquiae Amorraeorum; filii quippe Israel iuraverant eis, sed voluit Saul percutere eos zelo suo pro filiis Israel et Iudae —; 
2 Samuel 21 3 dixit ergo David ad Gabaonitas: “ Quid faciam vobis? Et quod erit vestri piaculum, ut benedicatis hereditati Domini? ”. 
2 Samuel 21 4 Dixeruntque ei Gabaonitae: “ Non est nobis super argento et auro quaestio contra Saul et contra domum eius; neque nobis licet interficere hominem de Israel ”. Ad quos ait: “ Quod ergo dixeritis, faciam vobis ”. 
2 Samuel 21 5 Qui dixerunt regi: “ De filiis viri, qui attrivit nos et cogitavit delere nos ita ut ne unus quidem nostrum residuus esset in cunctis finibus Israel, 
2 Samuel 21 6 dentur nobis septem viri, et suspendamus eos in patibulis Domino in Gabaon in monte Domini ”. Et ait rex: “ Ego dabo ”.
2 Samuel 21 7 Pepercitque rex Meribbaal filio Ionathan filii Saul propter iusiurandum Domini, quod fuerat inter David et inter Ionathan filium Saul. 
2 Samuel 21 8 Tulit itaque rex duos filios Respha filiae Aia, quos peperit Saul, Armoni et Meribbaal, et quinque filios Merob filiae Saul, quos genuerat Hadrieli filio Berzellai, qui fuit de Molathi, 
2 Samuel 21 9 et dedit eos in manu Gabaonitarum, qui suspenderunt illos in monte coram Domino. Et ceciderunt hi septem simul, occisi in diebus messis primis, incipiente messione hordei.
2 Samuel 21 10 Tollens autem Respha filia Aia cilicium substravit sibi super petram ab initio messis, donec stillaret aqua super eos de caelo, et non dimisit aves caeli considere super eos per diem neque bestias campi per noctem.
2 Samuel 21 11 Et nuntiata sunt David, quae fecerat Respha filia Aia concubina Saul. 
2 Samuel 21 12 Et abiit David et tulit ossa Saul et ossa Ionathan filii eius a civibus Iabes Galaad, qui furati fuerant ea de platea Bethsan, in qua suspenderant eos Philisthim, cum interfecissent Saul in Gelboe, 
2 Samuel 21 13 et asportavit inde ossa Saul et ossa Ionathan filii eius; et colligentes ossa eorum, qui suspensi fuerant, 
2 Samuel 21 14 sepelierunt ea cum ossibus Saul et Ionathan filii eius in terra Beniamin in Sela, in sepulcro Cis patris eius. Feceruntque omnia, quae praeceperat rex; et repropitiatus est Deus terrae post haec.
2 Samuel 21 15 Factum est autem rursum proelium Philisthinorum adversum Israel, et descendit David et servi eius cum eo, et pugnabant contra Philisthim, et fatigatus est David. 
2 Samuel 21 16 Iesbibenob, qui fuit de genere Rapha — ferrum hastae trecentos siclos appendebat — et accinctus erat ense novo, nisus est percutere David; 
2 Samuel 21 17 praesidioque ei fuit Abisai filius Sarviae et percussum Philisthaeum interfecit. Tunc iuraverunt viri David dicentes: “ Iam non egredieris nobiscum in bellum, ne exstinguas lucernam Israel ”.
2 Samuel 21 18 Fuitque rursum bellum in Gob contra Philisthaeos; tunc percussit Sobbochai de Husa Saph de stirpe Rapha.
2 Samuel 21 19 Et fuit iterum bellum in Gob contra Philisthaeos, in quo percussit Elchanan filius Iair Bethlehemites Goliath Getthaeum, cuius hastile hastae erat quasi liciatorium texentium.
2 Samuel 21 20 Et adhuc fuit bellum in Geth, in quo vir excelsus, qui senos in manibus pedibusque habebat digitos, id est viginti et quattuor, et is quoque erat de origine Rapha, 
2 Samuel 21 21 exprobravit Israel; percussit autem eum Ionathan filius Samma fratris David.
2 Samuel 21 22 Hi quattuor erant de genere Rapha ex Geth et ceciderunt per manum David et servorum eius.
2 Samuel 22 1 Locutus est autem David Domino verba carminis huius in die, qua liberavit eum Dominus de manu omnium inimicorum suorum et de manu Saul, 
2 Samuel 22 2 et ait: “ Dominus petra mea et arx mea et salvator meus;
2 Samuel 22 3 Deus meus, rupes mea, in quam confugiam, scutum meum et cornu salutis meae! Munimentum meum et refugium meum. Salvator meus, de violentia liberabis me.
2 Samuel 22 4 Laudabilem invocabo Dominum et ab inimicis meis salvus ero.
2 Samuel 22 5 Quia circumdederunt me fluctus mortis, torrentes Belial terruerunt me;
2 Samuel 22 6 praeoccupaverunt me laquei mortis.
2 Samuel 22 7 In tribulatione mea invocavi Dominum et ad Deum meum clamavi; et exaudivit de templo suo vocem meam, et clamor meus venit ad aures eius. 
2 Samuel 22 8 Commota est et contremuit terra; fundamenta caelorum concussa sunt et conquassata, quoniam iratus est. 
2 Samuel 22 9 Ascendit fumus de naribus eius, et ignis de ore eius vorabat; carbones incensi sunt ab eo.
2 Samuel 22 10 Et inclinavit caelos et descendit, et caligo sub pedibus eius.
2 Samuel 22 11 Et ascendit super cherub et volavit et devolavit super pennas venti.
2 Samuel 22 12 Posuit tenebras in circuitu suo tabernaculum suum, tenebrosas aquas, nubes densissimas.
2 Samuel 22 13 Prae fulgore in conspectu eius incensi sunt carbones ignis.
2 Samuel 22 14 Intonuit de caelo Dominus, et Excelsus dedit vocem suam.
2 Samuel 22 15 Misit sagittas et dissipavit eos, fulguravit fulmina et conturbavit eos.
2 Samuel 22 16 Et apparuerunt effusiones maris, et revelata sunt fundamenta orbis ab increpatione Domini, ab inspiratione spiritus furoris eius.
2 Samuel 22 17 Misit de excelso et assumpsit me, traxit me de aquis multis;
2 Samuel 22 18 liberavit me ab inimico meo potentissimo, ab his, qui oderant me, qui robustiores me erant.
2 Samuel 22 19 Praevenerunt me in die afflictionis meae, et factus est Dominus firmamentum meum;
2 Samuel 22 20 et eduxit me in latitudinem, liberavit me, quia complacui ei.
2 Samuel 22 21 Retribuit mihi Dominus secundum iustitiam meam et secundum munditiam manuum mearum reddit mihi,
2 Samuel 22 22 quia custodivi vias Domini et non egi impie a Deo meo.
2 Samuel 22 23 Omnia enim iudicia eius in conspectu meo, et a praeceptis eius non recessi;
2 Samuel 22 24 et fui immaculatus cum eo et custodivi me ab iniquitate mea.
2 Samuel 22 25 Et retribuet mihi Dominus secundum iustitiam meam et secundum munditiam meam in conspectu oculorum suorum.
2 Samuel 22 26 Cum sancto sanctus eris et cum viro innocente innocens eris;
2 Samuel 22 27 cum electo electus eris et cum perverso callidus eris.
2 Samuel 22 28 Et populum pauperem salvum facies et oculos superborum humiliabis,
2 Samuel 22 29 quia tu lucerna mea, Domine, et Deus meus illuminat tenebras meas.
2 Samuel 22 30 In te enim aggrediar hostium turmas, in Deo meo transiliam murum.
2 Samuel 22 31 Deus, immaculata via eius, eloquium Domini igne examinatum; scutum est omnium sperantium in se.
2 Samuel 22 32 Quoniam quis est Deus praeter Dominum? Et quae rupes praeter Deum nostrum?
2 Samuel 22 33 Deus, qui accinxit me fortitudine et complanavit perfectam viam meam,
2 Samuel 22 34 coaequans pedes meos cervis et super excelsa statuens me;
2 Samuel 22 35 docens manus meas ad proelium, et tendunt arcum aereum brachia mea.
2 Samuel 22 36 Dedisti mihi clipeum salutis tuae, et exauditio tua magnificavit me.
2 Samuel 22 37 Dilatasti gressus meos subtus me, et non sunt infirmati tali mei.
2 Samuel 22 38 Persequebar inimicos meos et conterebam et non convertebar, donec consumerem eos.
2 Samuel 22 39 Consumpsi eos et confregi, ut non consurgerent: ceciderunt sub pedibus meis.
2 Samuel 22 40 Accinxisti me fortitudine ad proelium, incurvasti insurgentes in me subtus me.
2 Samuel 22 41 Inimicos meos dedisti mihi dorsum, odientes me, et disperdidi eos.
2 Samuel 22 42 Clamaverunt, et non erat qui salvaret, ad Dominum, et non exaudivit eos. 
2 Samuel 22 43 Contrivi eos ut pulverem terrae, quasi lutum platearum comminui eos.
2 Samuel 22 44 Salvasti me a contradictionibus populi mei, constituisti me in caput gentium. Populus, quem ignorabam, servit mihi,
2 Samuel 22 45 filii alieni blandiuntur mihi, auditu auris oboediunt mihi.
2 Samuel 22 46 Filii alieni defluunt et contremiscunt ex arcibus suis.
2 Samuel 22 47 Vivit Dominus, et benedicta petra mea, et exaltetur Deus, petra salutis meae.
2 Samuel 22 48 Deus, qui das vindictas mihi et deicis populos sub me.
2 Samuel 22 49 Qui educis me ab inimicis meis et ab insurgentibus in me elevas me; a viro iniquo liberas me.
2 Samuel 22 50 Propterea confitebor tibi, Domine, in gentibus, et nomini tuo cantabo:
2 Samuel 22 51 Magnificat salutes regis sui et facit misericordiam christo suo David et semini eius in sempiternum ”.
2 Samuel 23 1 Haec autem sunt verba David novissima: “ Dixit David filius Isai, dixit vir constitutus in alto, christus Dei Iacob, suavis psalta Israel.
2 Samuel 23 2 Spiritus Domini locutus est per me, et sermo eius super linguam meam. 
2 Samuel 23 3 Locutus est Deus Israel, mihi dixit Petra Israel: “Dominator hominum iustus, dominator in timore Dei
2 Samuel 23 4 est sicut lux aurorae, oriente sole, mane absque nubibus; de splendore post pluviam herba oritur de terra”.
2 Samuel 23 5 Nonne sic est domus mea cum Deo? Quia pactum aeternum statuit mihi, dispositum in omnibus atque munitum. Cunctam enim salutem meam et omne desiderabile nonne faciet germinare?
2 Samuel 23 6 Praevaricatores autem quasi spinae abiectae universi, quae non tolluntur manibus;
2 Samuel 23 7 et si quis tangere voluerit eas, armabitur ferro et ligno lanceato, igneque succensae comburentur ”. 
2 Samuel 23 8 Haec nomina fortium David: Iesbaal Hachamonites, princeps inter tres, ipse levavit hastam suam super octingentos, quos interfecit impetu uno.
2 Samuel 23 9 Post hunc Eleazar filius Dodo Ahohites, inter tres fortes. Qui erat cum David in Aphesdommim, quando Philisthim congregati sunt illuc in proelium. 
2 Samuel 23 10 Cumque ascendissent viri Israel, ipse stetit et percussit Philisthaeos, donec deficeret manus eius et obrigesceret cum gladio; fecitque Dominus salutem magnam in die illa, et populus reversus est tantum ad spolia detrahenda.
2 Samuel 23 11 Et post hunc Samma filius Age Ararites. Et congregati sunt Philisthim in Lehi; erat quippe ibi ager lente plenus. Cumque fugisset populus a facie Philisthim, 
2 Samuel 23 12 stetit ille in medio agri et tuitus est eum percussitque Philisthaeos, et fecit Dominus salutem magnam.
2 Samuel 23 13 Et descenderunt tres de triginta et venerunt tempore messis ad David in speluncam Odollam; castra autem Philisthinorum erant posita in valle Raphaim. 
2 Samuel 23 14 Et David erat tunc in praesidio; porro statio Philisthinorum tunc erat in Bethlehem. 
2 Samuel 23 15 Desideravit igitur David et ait: “ O si quis mihi daret potum aquae de cisterna, quae est in Bethlehem iuxta portam! ”. 
2 Samuel 23 16 Irruperunt ergo tres fortes castra Philisthinorum et hauserunt aquam de cisterna Bethlehem, quae erat iuxta portam, et attulerunt ad David. At ille noluit bibere, sed libavit illam Domino 
2 Samuel 23 17 dicens: “ Propitius mihi sit Dominus, ne faciam hoc. Num sanguinem hominum istorum, qui profecti sunt in animarum periculo, bibam? ”. Noluit ergo bibere. Haec fecerunt tres robustissimi.
2 Samuel 23 18 Abisai autem frater Ioab filius Sarviae princeps erat de triginta. Ipse est qui elevavit hastam suam contra trecentos, quos interfecit. Nominatus in triginta 
2 Samuel 23 19 et inter triginta nobilior eratque eorum princeps; sed usque ad tres primos non pervenerat.
2 Samuel 23 20 Et Banaias filius Ioiadae vir fortissimus magnorum operum de Cabseel. Ipse percussit duos filios Ariel de Moab, et ipse descendit et percussit leonem in media cisterna in diebus nivis. 
2 Samuel 23 21 Ipse quoque interfecit virum Aegyptium, virum procerae staturae habentem in manu hastam; itaque cum descendisset ad eum cum baculo, vi extorsit hastam de manu Aegyptii et interfecit eum hasta sua. 
2 Samuel 23 22 Haec fecit Banaias filius Ioiadae, et ipse nominatus inter triginta fortissimos. 
2 Samuel 23 23 Erat autem nobilior inter triginta; verumtamen usque ad tres non pervenerat. Fecitque eum David sibi caput satellitum suorum.
2 Samuel 23 24 Asael frater Ioab erat inter triginta. Elchanan filius Dodo de Bethlehem, 
2 Samuel 23 25 Samma de Harod, Elica de Harod, 
2 Samuel 23 26 Heles de Phalti, Hira filius Acces de Thecua, 
2 Samuel 23 27 Abiezer de Anathoth, Sobbochai de Husa, 
2 Samuel 23 28 Selmon Ahohites, Maharai Netophathites, 
2 Samuel 23 29 Heled filius Baana Netophathites, Ithai filius Ribai de Gabaa filiorum Beniamin, 
2 Samuel 23 30 Banaia Pharathonites, Heddai de torrentibus Gaas, 
2 Samuel 23 31 Abibaal Arbathites, Azmaveth de Bahurim, 
2 Samuel 23 32 Eliaba de Saalbon, Iasen de Gun, 
2 Samuel 23 33 Ionathan filius Samma de Arar, Ahiam filius Sarar Ararites. 
2 Samuel 23 34 Eliphalet filius Aasbai Maachathitae, Eliam filius Achitophel Gilonites, 
2 Samuel 23 35 Hesro de Carmel, Pharai de Arab, 
2 Samuel 23 36 Igal filius Nathan de Soba, Bani de Gad, 
2 Samuel 23 37 Selec de Ammon, Naharai Berothites armiger Ioab filii Sarviae, 
2 Samuel 23 38 Hira Iethrites, Gareb et ipse Iethrites, 
2 Samuel 23 39 Urias Hetthaeus. Omnes triginta septem.
2 Samuel 24 1 Et addidit furor Domini ira sci contra Israel; commovit que David contra eos dicens: “ Vade, numera Israel et Iudam ”. 
2 Samuel 24 2 Dixitque rex ad Ioab et ad principes exercitus sui, qui erant cum eo: “ Perambula omnes tribus Israel a Dan usque Bersabee, et numerate populum, ut sciam numerum eius ”. 
2 Samuel 24 3 Dixitque Ioab regi: “ Adaugeat Dominus Deus tuus ad populum, quantus nunc est, centuplum in conspectu domini mei regis! Sed quid sibi dominus meus rex vult in re huiuscemodi? ”. 
2 Samuel 24 4 Praevaluit autem sermo regis contra Ioab et principes exercitus; egressusque est Ioab et principes militum a facie regis, ut numerarent populum Israel.
2 Samuel 24 5 Cumque pertransissent Iordanem, inceperunt ab Aroer et ab urbe, quae est in media valle, transeuntes ad Gaditas et ad Iazer. 
2 Samuel 24 6 Et pervenerunt in Galaad et in terram Hetthaeorum in Cades et venerunt in Dan. Et a Dan converterunt se ad Sidonem 
2 Samuel 24 7 et pervenerunt ad arcem Tyri et omnes urbes Hevaei et Chananaei exieruntque ad Nageb Iudae in Bersabee. 
2 Samuel 24 8 Et, lustrata universa terra, affuerunt post novem menses et viginti dies in Ierusalem. 
2 Samuel 24 9 Dedit ergo Ioab numerum descriptionis populi regi; et inventa sunt de Israel octingenta milia virorum fortium, qui educerent gladium, et de Iuda quingenta milia pugnatorum.
2 Samuel 24 10 Percussit autem cor David eum, postquam numeratus est populus, et dixit David ad Dominum: “ Peccavi valde in hoc facto; nunc vero precor, Domine, ut transferas iniquitatem servi tui, quia stulte egi nimis ”. 
2 Samuel 24 11 Surrexit itaque David mane, et sermo Domini factus est ad Gad propheten, videntem David, dicens: 
2 Samuel 24 12 “ Vade et loquere ad David: Haec dicit Dominus: Trium tibi datur optio; elige unum, quod volueris ex his, ut faciam tibi ”. 
2 Samuel 24 13 Cumque venisset Gad ad David, nuntiavit ei dicens: “ Aut tribus annis veniet tibi fames in terra tua, aut tribus mensibus fugies adversarios tuos, et illi te persequentur, aut certe tribus diebus erit pestilentia in terra tua. Nunc ergo delibera et vide quem respondeam ei, qui me misit, sermonem ”. 
2 Samuel 24 14 Dixit autem David ad Gad: “ Artor nimis; sed melius est, ut incidamus in manu Domini — multae enim misericordiae eius sunt — quam in manu hominum! ”.
2 Samuel 24 15 Et elegit sibi David pestilentiam; et erant dies messis tritici. Immisitque Dominus pestilentiam in Israel de mane usque ad tempus constitutum, et mortui sunt ex populo a Dan usque Bersabee septuaginta milia virorum. 
2 Samuel 24 16 Cumque extendisset manum suam angelus super Ierusalem, ut disperderet eam, misertus est Dominus super afflictione et ait angelo percutienti populum: “ Sufficit; nunc contine manum tuam! ”. Erat autem angelus Domini iuxta aream Areuna Iebusaei. 
2 Samuel 24 17 Dixitque David ad Dominum, cum vidisset angelum caedentem populum: “ Ego sum qui peccavi, ego inique egi; isti, qui oves sunt, quid fecerunt? Vertatur, obsecro, manus tua contra me et contra domum patris mei ”.
2 Samuel 24 18 Venit autem Gad ad David in die illa et dixit ei: “ Ascende, constitue Domino altare in area Areuna Iebusaei ”. 
2 Samuel 24 19 Et ascendit David iuxta sermonem Gad, quem praeceperat ei Dominus. 
2 Samuel 24 20 Conspiciensque Areuna animadvertit regem et servos eius transire ad se 
2 Samuel 24 21 et egressus adoravit regem prono vultu in terra et ait: “ Quid causae est, ut veniat dominus meus rex ad servum suum? ”. Cui David ait: “ Ut emam a te aream et aedificem altare Domino, et cesset interfectio, quae grassatur in populo ”. 
2 Samuel 24 22 Et ait Areuna ad David: “ Accipiat et offerat dominus meus rex, sicut ei placet. Ecce boves in holocaustum et plaustrum et iuga boum in usum lignorum. 
2 Samuel 24 23 Omnia dat Areuna, o rex, regi ”. Dixitque Areuna ad regem: “ Dominus Deus tuus suscipiat votum tuum! ”. 
2 Samuel 24 24 Cui respondens rex ait: “ Nequaquam; sed emam pretio a te et non offeram Domino Deo meo holocausta gratuita ”. Emit ergo David aream et boves argenti siclis quinquaginta. 
2 Samuel 24 25 Et aedificavit ibi David altare Domino et obtulit holocausta et pacifica. Et repropitiatus est Dominus terrae, et cohibita est plaga ab Israel.
1 Kings 1 1 Et rex David senuerat habebat que aetatis plurimos dies; cum que operiretur vestibus, non calefiebat. 
1 Kings 1 2 Dixerunt ergo ei servi sui: “ Quaeratur domino nostro regi adulescentula virgo et stet coram rege et curam eius agat dormiatque in sinu tuo et calefaciat dominum nostrum regem ”. 
1 Kings 1 3 Quaesierunt igitur adulescentulam speciosam in omnibus finibus Israel et invenerunt Abisag Sunamitin et adduxerunt eam ad regem. 
1 Kings 1 4 Erat autem puella pulchra nimis et curam agebat regis et ministrabat ei; rex vero non cognovit eam.
1 Kings 1 5 Adonias autem filius Haggith elevabatur dicens: “ Ego regnabo! ”. Fecitque sibi currum et equites et quinquaginta viros, qui ante eum currerent. 
1 Kings 1 6 Nec corripuit eum pater suus aliquando dicens: “ Quare hoc fecisti? ”. Erat autem et ipse pulcher valde, secundus natu post Absalom. 
1 Kings 1 7 Et sermo ei cum Ioab filio Sarviae et cum Abiathar sacerdote, qui adiuvabant partes Adoniae. 
1 Kings 1 8 Sadoc vero sacerdos et Banaias filius Ioiadae et Nathan propheta et Semei et Rei et robur exercitus David non erat cum Adonia. 
1 Kings 1 9 Immolatis ergo Adonias ovibus et vitulis et pinguibus iuxta lapidem Zoheleth, qui erat vicinus fonti Rogel, vocavit universos fratres suos filios regis et omnes viros Iudae servos regis; 
1 Kings 1 10 Nathan autem prophetam et Banaiam et robustos quosque et Salomonem fratrem suum non vocavit.
1 Kings 1 11 Dixit itaque Nathan ad Bethsabee matrem Salomonis: “ Num audisti quod regnaverit Adonias filius Haggith, et dominus noster David hoc ignorat? 
1 Kings 1 12 Nunc ergo veni, accipe a me consilium et salva animam tuam filiique tui Salomonis. 
1 Kings 1 13 Vade et ingredere ad regem David et dic ei: Nonne tu, domine mi rex, iurasti mihi ancillae tuae dicens: “Salomon filius tuus regnabit post me et ipse sedebit in solio meo”? Quare ergo regnat Adonias? 
1 Kings 1 14 Et, adhuc ibi te loquente cum rege, ego veniam post te et complebo sermones tuos ”.
1 Kings 1 15 Ingressa est itaque Bethsabee ad regem in cubiculo; rex autem senuerat nimis, et Abisag Sunamitis ministrabat ei. 
1 Kings 1 16 Inclinavit se Bethsabee et adoravit regem; ad quam rex: “ Quid tibi, inquit, vis? ”. 
1 Kings 1 17 Quae respondens ait: “ Domine mi, tu iurasti per Dominum Deum tuum ancillae tuae: “Salomon filius tuus regnabit post me, et ipse sedebit in solio meo”; 
1 Kings 1 18 et ecce nunc Adonias regnat, te, domine mi rex, ignorante. 
1 Kings 1 19 Mactavit boves et pinguia quaeque et oves plurimas et vocavit omnes filios regis, Abiathar quoque sacerdotem et Ioab principem militiae; Salomonem autem servum tuum non vocavit. 
1 Kings 1 20 Verumtamen, domine mi rex, in te oculi respiciunt totius Israel, ut indices eis quis sedere debeat in solio tuo, domine mi rex, post te. 
1 Kings 1 21 Eritque, cum dormierit dominus meus rex cum patribus suis, erimus ego et filius meus Salomon peccatores ”.
1 Kings 1 22 Adhuc illa loquente cum rege, Nathan propheta venit; 
1 Kings 1 23 et nuntiaverunt regi dicentes: “ Adest Nathan propheta ”. Cumque introisset ante conspectum regis et adorasset eum pronus in terram, 
1 Kings 1 24 dixit Nathan: “ Domine mi rex, tu ergo dixisti: “Adonias regnet post me, et ipse sedeat super thronum meum”? 
1 Kings 1 25 Quia descendit hodie et immolavit boves et pinguia et arietes plurimos et vocavit universos filios regis et principes exercitus, Abiathar quoque sacerdotem; illique vescentes et bibentes coram eo dixerunt: “Vivat rex Adonias!”. 
1 Kings 1 26 Me autem servum tuum et Sadoc sacerdotem et Banaiam filium Ioiadae et Salomonem famulum tuum non vocavit. 
1 Kings 1 27 Numquid a domino meo rege exivit hoc verbum, et mihi non indicasti servo tuo quis sessurus esset super thronum domini mei regis post eum? ”.
1 Kings 1 28 Et respondit rex David dicens: “ Vocate ad me Bethsabee ”. Quae cum fuisset ingressa coram rege et stetisset ante eum, 
1 Kings 1 29 iuravit rex et ait: “ Vivit Dominus, qui eruit animam meam de omni angustia, 
1 Kings 1 30 quia, sicut iuravi tibi per Dominum, Deum Israel, dicens: Salomon filius tuus regnabit post me et ipse sedebit super solium meum pro me, sic faciam hodie ”. 
1 Kings 1 31 Summissoque Bethsabee in terram vultu, adoravit regem dicens: “ Vivat dominus meus rex David in aeternum! ”.
1 Kings 1 32 Dixit quoque rex David: “ Vocate mihi Sadoc sacerdotem et Nathan prophetam et Banaiam filium Ioiadae ”. Qui cum ingressi fuissent coram rege, 
1 Kings 1 33 dixit ad eos: “ Tollite vobiscum servos domini vestri et imponite Salomonem filium meum, super mulam meam et ducite eum in Gihon, 
1 Kings 1 34 et ungat eum ibi Sadoc sacerdos et Nathan propheta in regem super Israel, et canetis bucina atque dicetis: “Vivat rex Salomon!”. 
1 Kings 1 35 Et ascendetis post eum, et veniet et sedebit super solium meum, et ipse regnabit pro me; illique praecipiam, ut sit dux super Israel et super Iudam ”. 
1 Kings 1 36 Et respondit Banaias filius Ioiadae regi dicens: “ Amen, sic loquatur Dominus Deus domini mei regis. 
1 Kings 1 37 Quomodo fuit Dominus cum domino meo rege, sic sit cum Salomone et sublimius faciat solium eius a solio domini mei regis David ”.
1 Kings 1 38 Descendit ergo Sadoc sacerdos et Nathan propheta et Banaias filius Ioiadae et Cherethi et Phelethi, et imposuerunt Salomonem super mulam regis David et adduxerunt eum in Gihon. 
1 Kings 1 39 Sumpsitque Sadoc sacerdos cornu olei de tabernaculo et unxit Salomonem; et cecinerunt bucina, et dixit omnis populus: “ Vivat rex Salomon! ”. 
1 Kings 1 40 Et ascendit universa multitudo post eum, et populus canebat tibiis et laetabatur gaudio magno, et insonuit terra ad clamorem eorum.
1 Kings 1 41 Audivit autem Adonias et omnes, qui invitati fuerant ab eo; iamque convivium finitum erat. Sed et Ioab, audita voce tubae, ait: “ Quid sibi vult clamor civitatis tumultuantis? ”. 
1 Kings 1 42 Adhuc illo loquente, Ionathan filius Abiathar sacerdotis venit; cui dixit Adonias: “ Ingredere, quia vir strenuus es et bona nuntians ”. 
1 Kings 1 43 Responditque Ionathan Adoniae: “ Nequaquam! Dominus enim noster, rex David, regem constituit Salomonem 
1 Kings 1 44 misitque cum eo Sadoc sacerdotem et Nathan prophetam et Banaiam filium Ioiadae et Cherethi et Phelethi, et imposuerunt eum super mulam regis; 
1 Kings 1 45 unxeruntque eum Sadoc sacerdos et Nathan propheta regem in Gihon. Et ascenderunt inde laetantes, et insonuit civitas; haec est vox, quam audistis. 
1 Kings 1 46 Sed et Salomon sedit super solio regni, 
1 Kings 1 47 et ingressi servi regis benedixerunt domino nostro regi David dicentes: “Amplificet Deus nomen Salomonis super nomen tuum et magnificet thronum eius super thronum tuum”. Et adoravit rex in lectulo suo. 
1 Kings 1 48 Insuper et haec locutus est: “Benedictus Dominus, Deus Israel, qui dedit hodie sedentem in solio meo, videntibus oculis meis” ”.
1 Kings 1 49 Territi sunt ergo et surrexerunt omnes, qui invitati fuerant ab Adonia, et ivit unusquisque in viam suam. 
1 Kings 1 50 Adonias autem timens Salomonem surrexit et abiit tenuitque cornua altaris.
1 Kings 1 51 Et nuntiaverunt Salomoni dicentes: “ Ecce Adonias timens regem Salomonem tenuit cornua altaris dicens: “Iuret mihi hodie rex Salomon quod non interficiat servum suum gladio””. 
1 Kings 1 52 Dixitque Salomon: “ Si fuerit vir bonus, non cadet ne unus quidem capillus eius in terram; sin autem malum inventum fuerit in eo, morietur ”. 
1 Kings 1 53 Misit ergo rex Salomon et eduxit eum ab altari, et ingressus adoravit regem Salomonem; dixitque ei Salomon: “ Vade in domum tuam ”.
1 Kings 2 1 Appropinquaverant autem dies David ut moreretur, praecepit que Salomoni filio suo dicens: 
1 Kings 2 2 “ Ego ingredior viam universae terrae; confortare et esto vir 
1 Kings 2 3 et observa decreta Domini Dei tui, ut ambules in viis eius et custodias statuta eius et praecepta eius et iudicia et testimonia, sicut scriptum est in lege Moysi, ut prospere agas in universis, quae facis et quocumque te verteris; 
1 Kings 2 4 ut confirmet Dominus sermonem suum, quem locutus est de me dicens: “Si custodierint filii tui viam suam et ambulaverint coram me in veritate, in omni corde suo et in omni anima sua, non auferetur tibi vir de solio Israel”.
1 Kings 2 5 Tu quoque nosti, quae fecerit mihi Ioab filius Sarviae, quae fecerit duobus principibus exercitus Israel, Abner filio Ner et Amasae filio Iether, quos occidit; et effudit sanguinem belli in pace et posuit cruorem proelii in balteo suo, qui erat circa lumbos eius, et in calceamento suo, quod erat in pedibus eius. 
1 Kings 2 6 Facies ergo iuxta sapientiam tuam et non deduces canitiem eius pacifice ad inferos. 
1 Kings 2 7 Sed filiis Berzellai Galaaditis reddes gratiam, eruntque comedentes in mensa tua; occurrerunt enim mihi, quando fugiebam a facie Absalom fratris tui. 
1 Kings 2 8 Habes quoque apud te Semei filium Gera de Beniamin de Bahurim, qui maledixit mihi maledictione pessima, quando ibam ad Mahanaim; sed quia descendit mihi in occursum ad Iordanem, et iuravi ei per Dominum dicens: Non te interficiam gladio. 
1 Kings 2 9 Tu noli pati esse eum innoxium; vir autem sapiens es et scies, quae facias ei deducesque canos eius cum sanguine ad infernum ”.
1 Kings 2 10 Dormivit igitur David cum patribus suis et sepultus est in civitate David. 
1 Kings 2 11 Dies autem, quibus regnavit David super Israel, quadraginta anni sunt: in Hebron regnavit septem annis, in Ierusalem triginta tribus. 
1 Kings 2 12 Salomon autem sedit super thronum David patris sui, et firmatum est regnum eius nimis.
1 Kings 2 13 Et ingressus est Adonias filius Haggith ad Bethsabee matrem Salomonis, quae dixit ei: “ Pacificusne ingressus tuus? ”. Qui respondit: “ Pacificus ”. 
1 Kings 2 14 Addiditque: “ Sermo mihi est ad te ”. Cui ait: “ Loquere ”. Et ille: 
1 Kings 2 15 “ Tu, inquit, nosti quia meum erat regnum, et me proposuerat omnis Israel sibi in regem, sed translatum est regnum et factum est fratris mei; a Domino enim constitutum est ei. 
1 Kings 2 16 Nunc ergo petitionem unam deprecor a te; ne confundas faciem meam ”. Quae dixit ad eum: “ Loquere ”. 
1 Kings 2 17 Et ille ait: “ Precor, ut dicas Salomoni regi — neque enim negare tibi quidquam potest — ut det mihi Abisag Sunamitin uxorem ”. 
1 Kings 2 18 Et ait Bethsabee: “ Bene, ego loquar pro te regi ”.
1 Kings 2 19 Venit ergo Bethsabee ad regem Salomonem, ut loqueretur ei pro Adonia. Et surrexit rex in occursum eius adoravitque eam et sedit super thronum suum; positus quoque est thronus matri regis, quae sedit ad dexteram eius. 
1 Kings 2 20 Dixitque ei: “ Petitionem unam parvulam ego deprecor a te; ne confundas faciem meam”. Dixit ei rex: “ Pete, mater mi, neque enim fas est, ut avertam faciem tuam ”. 
1 Kings 2 21 Quae ait: “ Detur Abisag Sunamitis Adoniae fratri tuo uxor ”. 
1 Kings 2 22 Responditque rex Salomon et dixit matri suae: “ Quare postulas Abisag Sunamitin Adoniae? Postula ei et regnum! Ipse est enim frater meus maior me et habet Abiathar sacerdotem et Ioab filium Sarviae ”. 
1 Kings 2 23 Iuravit itaque rex Salomon per Dominum dicens: “ Haec faciat mihi Deus et haec addat, certe contra animam suam locutus est Adonias verbum hoc. 
1 Kings 2 24 Et nunc, vivit Dominus, qui firmavit me et collocavit me super solium David patris mei et qui fecit mihi domum, sicut locutus est, certe hodie occidetur Adonias ”. 
1 Kings 2 25 Misitque rex Salomon per manum Banaiae filii Ioiadae, qui interfecit eum, et mortuus est.
1 Kings 2 26 Abiathar quoque sacerdoti dixit rex: “ Vade in Anathoth ad agrum tuum; es quidem vir mortis, sed hodie te non interficiam, quia portasti arcam Domini Dei coram David patre meo et sustinuisti laborem in omnibus, in quibus laboravit pater meus ”. 
1 Kings 2 27 Eiecit ergo Salomon Abiathar, ut non esset sacerdos Domini, ut impleretur sermo Domini, quem locutus est super domum Heli in Silo.
1 Kings 2 28 Venit autem nuntius ad Ioab. Ioab autem declinaverat post Adoniam, cum post Absalom non declinasset; fugit ergo Ioab in tabernaculum Domini et apprehendit cornua altaris. 
1 Kings 2 29 Nuntiatumque est regi Salomoni, quod fugisset Ioab in tabernaculum Domini et esset iuxta altare; misitque Salomon Banaiam filium Ioiadae dicens: “ Vade, interfice eum! ”. 
1 Kings 2 30 Venit Banaias ad tabernaculum Domini et dixit ei: “ Haec dicit rex: Egredere!”. Qui ait: “ Non egrediar, sed hic moriar ”. Renuntiavit Banaias regi sermonem dicens: “ Haec locutus est Ioab et haec respondit mihi ”. 
1 Kings 2 31 Dixitque ei rex: “ Fac, sicut locutus est, et interfice eum et sepeli; et amovebis sanguinem innocentem, qui effusus est a Ioab, a me et a domo patris mei. 
1 Kings 2 32 Et reddet Dominus sanguinem eius super caput eius, quia interfecit duos viros iustos melioresque se et occidit eos gladio, patre meo David ignorante: Abner filium Ner principem militiae Israel et Amasam filium Iether principem exercitus Iudae. 
1 Kings 2 33 Et revertetur sanguis illorum in caput Ioab et in caput seminis eius in sempiternum; David autem et semini eius et domui et throno illius sit pax usque in aeternum a Domino ”. 
1 Kings 2 34 Ascendit itaque Banaias filius Ioiadae et aggressus eum interfecit; sepultusque est in domo sua in deserto. 
1 Kings 2 35 Et constituit rex Banaiam filium Ioiadae pro eo super exercitum et Sadoc sacerdotem posuit pro Abiathar.
1 Kings 2 36 Misit quoque rex et vocavit Semei dixitque ei: “ Aedifica tibi domum in Ierusalem et habita ibi et non egredieris inde huc atque illuc; 
1 Kings 2 37 quacumque autem die egressus fueris et transieris torrentem Cedron, scito te interficiendum; sanguis tuus erit super caput tuum ”. 
1 Kings 2 38 Dixitque Semei regi: “ Bonus sermo; sicut locutus est dominus meus rex, sic faciet servus tuus ”. Habitavit itaque Semei in Ierusalem diebus multis.
1 Kings 2 39 Factum est autem post annos tres, ut fugerent duo servi Semei ad Achis filium Maacha regem Geth; nuntiatumque est Semei quod servi eius essent in Geth. 
1 Kings 2 40 Et surrexit Semei et stravit asinum suum ivitque in Geth ad Achis ad requirendos servos suos et adduxit eos de Geth.
1 Kings 2 41 Nuntiatum est autem Salomoni quod isset Semei in Geth de Ierusalem et redisset. 
1 Kings 2 42 Et mittens vocavit eum dixitque illi: “ Nonne testificatus sum tibi per Dominum et praedixi tibi: Quacumque die egressus ieris huc et illuc, scito te esse moriturum? Et respondisti mihi “Bonus sermo; audivi”. 
1 Kings 2 43 Quare ergo non custodisti iusiurandum Domini et praeceptum, quod praeceperam tibi? ”. 
1 Kings 2 44 Dixitque rex ad Semei: “ Tu nosti omne malum, cuius tibi conscium est cor tuum, quod fecisti David patri meo; reddit Dominus malitiam tuam in caput tuum. 
1 Kings 2 45 Et rex Salomon benedictus, et thronus David erit stabilis coram Domino usque in sempiternum ”. 
1 Kings 2 46 Iussit itaque rex Banaiae filio Ioiadae, qui egressus percussit eum, et mortuus est. Confirmatum est igitur regnum in manu Salomonis.
1 Kings 3 1 Et affinitate coniunctus est pharaoni regi Aegypti. Accepit namque filiam eius et adduxit in civitatem David, donec compleret aedificans domum suam et domum Domini et murum Ierusalem per circuitum.
1 Kings 3 2 Attamen populus immolabat in excelsis; non enim aedificatum erat templum nomini Domini usque in diem illum. 
1 Kings 3 3 Dilexit autem Salomon Dominum ambulans in praeceptis David patris sui, excepto quod in excelsis immolabat et accendebat thymiama. 
1 Kings 3 4 Abiit itaque in Gabaon, ut immolaret ibi; illud quippe erat excelsum maximum. Mille hostias in holocaustum obtulit Salomon super altare illud.
1 Kings 3 5 In Gabaon apparuit Dominus Salomoni per somnium nocte dicens: “ Postula quod vis, ut dem tibi ”. 
1 Kings 3 6 Et ait Salomon: “ Tu fecisti cum servo tuo David patre meo misericordiam magnam, sicut ambulavit in conspectu tuo in veritate et iustitia et recto corde tecum; custodisti ei misericordiam tuam grandem et dedisti ei filium sedentem super thronum eius, sicut est hodie. 
1 Kings 3 7 Et nunc, Domine Deus meus, tu regnare fecisti servum tuum pro David patre meo. Ego autem sum puer parvus et ignorans egressum et introitum meum; 
1 Kings 3 8 et servus tuus in medio est populi, quem elegisti, populi infiniti, qui numerari et supputari non potest prae multitudine. 
1 Kings 3 9 Da ergo servo tuo cor docile, ut iudicare possit populum tuum et discernere inter bonum et malum. Quis enim potest iudicare populum tuum hunc multum? ”.
1 Kings 3 10 Placuit ergo sermo coram Domino quod Salomon rem huiuscemodi postulasset, 
1 Kings 3 11 et dixit Deus Salomoni: “ Quia postulasti verbum hoc et non petisti tibi dies multos nec divitias aut animam inimicorum tuorum, sed postulasti tibi sapientiam ad discernendum iudicium, 
1 Kings 3 12 ecce feci tibi secundum sermones tuos et dedi tibi cor sapiens et intellegens, in tantum ut nullus ante te similis tui fuerit nec post te surrecturus sit; 
1 Kings 3 13 sed et haec, quae non postulasti, dedi tibi, divitias scilicet et gloriam, ut nemo fuerit similis tui in regibus cunctis diebus tuis. 
1 Kings 3 14 Si autem ambulaveris in viis meis et custodieris praecepta mea et mandata mea, sicut ambulavit David pater tuus, longos faciam dies tuos ”. 
1 Kings 3 15 Igitur evigilavit Salomon et intellexit quod esset somnium. Cumque venisset Ierusalem, stetit coram arca foederis Domini et obtulit holocausta et fecit victimas pacificas et convivium universis famulis suis.
1 Kings 3 16 Tunc venerunt duae mulieres meretrices ad regem steteruntque coram eo. 
1 Kings 3 17 Quarum una ait: “ Obsecro, mi domine; ego et mulier haec habitabamus in domo una, et peperi apud eam in domo; 
1 Kings 3 18 tertia vero die, postquam ego peperi, peperit et haec; et eramus simul, nullusque alius nobiscum in domo, exceptis nobis duabus. 
1 Kings 3 19 Mortuus est autem filius mulieris huius nocte; dormiens quippe oppressit eum. 
1 Kings 3 20 Et consurgens intempesta nocte, silentio tulit filium meum de latere meo ancillae tuae dormientis et collocavit in sinu suo; suum autem filium, qui erat mortuus, posuit in sinu meo. 
1 Kings 3 21 Cumque surrexissem mane, ut darem lac filio meo, apparuit mortuus; quem diligentius intuens clara luce, deprehendi non esse meum, quem genueram ”. 
1 Kings 3 22 Responditque altera mulier: “ Non est ita, sed filius meus vivit, tuus autem mortuus est ”. E contrario illa dicebat: “ Mentiris. Filius quippe tuus mortuus est, meus autem vivit ”. Atque in hunc modum contendebant coram rege.
1 Kings 3 23 Tunc rex ait: “ Haec dicit: “Filius meus vivit, et filius tuus mortuus est”; et ista respondit: “Non, sed filius tuus mortuus est, et filius meus vivit” ”. 
1 Kings 3 24 Dixit ergo rex: “ Afferte mihi gladium! ”. Cumque attulissent gladium coram rege: 
1 Kings 3 25 “ Dividite, inquit, infantem vivum in duas partes, et date dimidiam partem uni et dimidiam partem alteri ”. 
1 Kings 3 26 Dixit autem mulier, cuius filius erat vivus, ad regem — commota sunt quippe viscera eius super filio suo —: “ Obsecro, domine, date illi infantem vivum et nolite interficere eum ”. E contrario illa dicebat: “ Nec mihi nec tibi sit; dividatur ”. 
1 Kings 3 27 Respondens rex ait: “ Date huic infantem vivum, et non occidatur; haec est mater eius ”.
1 Kings 3 28 Audivit itaque omnis Israel iudicium, quod iudicasset rex; et timuerunt regem videntes sapientiam Dei esse in eo ad faciendum iudicium.
1 Kings 4 1 Erat autem rex Salomon regnans super omnem Israel. 
1 Kings 4 2 Et hi principes quos habebat: Azarias filius Sadoc sacerdos; 
1 Kings 4 3 Elihoreph et Ahia filii Sisa scribae; Iosaphat filius Ahilud cancellarius; 
1 Kings 4 4 Banaias filius Ioiadae super exercitum; Sadoc autem et Abiathar sacerdotes; 
1 Kings 4 5 Azarias filius Nathan super praefectos; Zabud filius Nathan sacerdos amicus regis; 
1 Kings 4 6 et Ahisar praepositus domus et Adoniram filius Abda super tributa.
1 Kings 4 7 Habebat autem Salomon duodecim praefectos super omnem Israel, qui praebebant annonam regi et domui eius; per singulos enim menses in anno singuli necessaria ministrabant. 
1 Kings 4 8 Et haec nomina eorum: Benhur in monte Ephraim; 
1 Kings 4 9 Bendecar in Maces et in Salebim et in Bethsames et in Elon et in Bethanan; 
1 Kings 4 10 Benhesed in Aruboth, ipsius erat Socho et omnis terra Epher; 
1 Kings 4 11 Benabinadab, cuius omnis regio Dor, Tapheth filiam Salomonis habebat uxorem; 
1 Kings 4 12 Baana filius Ahilud regebat Thanach et Mageddo et universam Bethsan, quae est iuxta Sarthan subter Iezrahel, a Bethsan usque Abelmehula et usque ultra Iecmaam; 
1 Kings 4 13 Bengaber in Ramoth Galaad habebat villas Iair filii Manasse in Galaad: ipse praeerat in omni regione Argob, quae est in Basan, sexaginta civitatibus magnis atque muratis, quae habebant seras aereas; 
1 Kings 4 14 Ahinadab filius Addo praeerat in Mahanaim; 
1 Kings 4 15 Achimaas in Nephthali, sed et ipse habebat Basemath filiam Salomonis in coniugio; 
1 Kings 4 16 Baana filius Chusai in Aser et in Baloth; 
1 Kings 4 17 Iosaphat filius Pharue in Issachar; 
1 Kings 4 18 Semei filius Ela in Beniamin; 
1 Kings 4 19 Gaber filius Uri in terra Galaad, in terra Sehon regis Amorraei et Og regis Basan, ut praefectus unus, qui erat in terra.
1 Kings 4 20 Iuda et Israel innumerabiles, sicut arena maris in multitudine, comedentes et bibentes atque laetantes.
1 Kings 5 1 Salomon autem erat in dicione sua habens omnia regna a Flu mine usque ad terram Philisthim et ad terminum Aegypti offerentium sibi munera et servientium ei cunctis diebus vitae eius. 
1 Kings 5 2 Erat autem cibus Salomonis per dies singulos triginta chori similae et sexaginta chori farinae, 
1 Kings 5 3 decem boves pingues et viginti boves pascuales et centum oves, excepta venatione cervorum, caprearum atque bubalorum et avium altilium. 
1 Kings 5 4 Ipse enim obtinebat omnem regionem, quae erat trans Flumen, a Thaphsa usque Gazam, et cunctos reges illarum regionum; et habebat pacem ex omni parte in circuitu. 
1 Kings 5 5 Habitabatque Iuda et Israel absque timore ullo, unusquisque sub vite sua et sub ficu sua a Dan usque Bersabee cunctis diebus Salomonis. 
1 Kings 5 6 Et habebat Salomon quattuor milia praesepia equorum currulium et duodecim milia equestres. 
1 Kings 5 7 Et praebebant supradicti praefecti necessaria mensae regis Salomonis et convivarum eius cum ingenti cura, unusquisque in suo mense. 
1 Kings 5 8 Hordeum quoque et paleas equorum et iumentorum deferebant in locum, ubi erat unicuique constitutum.
1 Kings 5 9 Dedit quoque Deus sapientiam Salomoni et prudentiam multam nimis et latitudinem cordis quasi arenam, quae est in litore maris. 
1 Kings 5 10 Et praecedebat sapientia Salomonis sapientiam omnium Orientalium et Aegyptiorum; 
1 Kings 5 11 et erat sapientior cunctis hominibus, sapientior Ethan Ezrahita et Heman et Chalchol et Darda filiis Mahol et erat nominatus in universis gentibus per circuitum. 
1 Kings 5 12 Locutus est quoque Salomon tria milia parabolas, et fuerunt carmina eius quinque et mille. 
1 Kings 5 13 Et disputavit super lignis, a cedro, quae est in Libano, usque ad hyssopum, quae egreditur de pariete; et disseruit de iumentis et volucribus et reptilibus et piscibus. 
1 Kings 5 14 Et veniebant de cunctis populis ad audiendam sapientiam Salomonis, ab universis regibus terrae, qui audiebant sapientiam eius.
1 Kings 5 15 Misit quoque Hiram rex Tyri servos suos ad Salomonem; audivit enim quod ipsum unxissent regem pro patre eius, quia amicus fuerat Hiram David omni tempore. 
1 Kings 5 16 Misit autem et Salomon ad Hiram dicens: 
1 Kings 5 17 “ Tu scis voluntatem David patris mei et quia non potuerit aedificare domum nomini Domini Dei sui propter bella imminentia per circuitum, donec daret Dominus eos sub vestigio pedum eius. 
1 Kings 5 18 Nunc autem requiem dedit Dominus Deus meus mihi per circuitum; non est adversarius neque occursus malus. 
1 Kings 5 19 Quam ob rem cogito aedificare templum nomini Domini Dei mei, sicut locutus est Dominus David patri meo dicens: “Filius tuus, quem dabo pro te super solium tuum, ipse aedificabit domum nomini meo”. 
1 Kings 5 20 Praecipe igitur, ut praecidant mihi cedros de Libano, et servi mei sint cum servis tuis; mercedem autem servorum tuorum dabo tibi quamcumque praeceperis; scis enim quoniam non est in populo meo vir, qui noverit ligna caedere sicut Sidonii ”.
1 Kings 5 21 Cum ergo audisset Hiram verba Salomonis, laetatus est valde et ait: “ Benedictus Dominus hodie, qui dedit David filium sapientissimum super populum hunc plurimum ”. 
1 Kings 5 22 Et misit Hiram ad Salomonem dicens: “ Audivi, quaecumque mandasti mihi; ego faciam omnem voluntatem tuam in lignis cedrinis et abiegnis. 
1 Kings 5 23 Servi mei deponent ea de Libano ad mare, et ego componam ea in ratibus in mari usque ad locum, quem significaveris mihi, et applicabo ea ibi, et tu tolles ea; praebebisque necessaria mihi, ut detur cibus domui meae ”.
1 Kings 5 24 Itaque Hiram dabat Salomoni ligna cedrina et ligna abiegna iuxta omnem voluntatem eius. 
1 Kings 5 25 Salomon autem praebebat Hiram viginti milia chororum tritici in cibum domui eius et viginti choros purissimi olei; haec tribuebat Salomon Hiram per annos singulos. 
1 Kings 5 26 Dedit quoque Dominus sapientiam Salomoni, sicut locutus est ei; et erat pax inter Hiram et Salomonem, et percusserunt foedus ambo.
1 Kings 5 27 Elegitque rex Salomon operas de omni Israel, et erat indictio triginta milia virorum. 
1 Kings 5 28 Mittebatque eos in Libanum decem milia per menses singulos vicissim, ita ut duobus mensibus essent in domibus suis; et Adoniram erat super huiuscemodi indictione. 
1 Kings 5 29 Fueruntque Salomoni septuaginta milia eorum, qui onera portabant, et octoginta milia latomorum in monte, 
1 Kings 5 30 absque praepositis, qui praeerant singulis operibus numero trium milium et trecentorum praecipientium populo, his, qui faciebant opus. 
1 Kings 5 31 Praecepitque rex, ut tollerent lapides grandes, lapides pretiosos in fundamentum templi, lapides quadratos; 
1 Kings 5 32 dolaverunt ergo caementarii Salomonis, caementarii Hiram et Giblii ligna et lapides et praeparaverunt ad aedificandam domum.
1 Kings 6 1 Factum est igitur quadringente simo et octogesimo anno egres sionis filiorum Israel de terra Aegypti, in anno quarto, mense Ziv — ipse est mensis secundus — regni Salomonis super Israel, aedificare coepit domum Domino. 
1 Kings 6 2 Domus autem, quam aedificabat rex Salomon Domino, habebat sexaginta cubitos in longitudine et viginti cubitos in latitudine et triginta cubitos in altitudine. 
1 Kings 6 3 Et porticus erat ante templum viginti cubitorum longitudinis iuxta mensuram latitudinis templi et habebat decem cubitos latitudinis ante faciem templi. 
1 Kings 6 4 Fecitque in templo fenestras cum marginibus et cancellis. 
1 Kings 6 5 Et aedificavit contra parietem templi tabulata per gyrum in parietibus domus per circuitum templi et Dabir et fecit latera in circuitu. 
1 Kings 6 6 Tabulatum, quod subter erat, quinque cubitos habebat latitudinis et medium tabulatum sex cubitorum latitudinis et tertium tabulatum septem habens cubitos latitudinis; gradus enim posuit in domo per circuitum forinsecus, ut non ingrederentur trabes in muros templi.
1 Kings 6 7 Domus autem cum aedificaretur, lapidibus dedolatis atque perfectis aedificata est; et malleus et securis et omne ferramentum non sunt audita in domo, cum aedificaretur. 
1 Kings 6 8 Ostium lateris inferioris in parte erat domus dextrae, et per cochleam ascendebant in medium latus et a medio in tertium. 
1 Kings 6 9 Et aedificavit domum et consummavit eam; texit quoque domum laquearibus cedrinis. 
1 Kings 6 10 Aedificavit ergo stratum contra omnem domum quinque cubitis altitudinis et iunxit domui lignis cedrinis.
1 Kings 6 11 Et factus est sermo Domini ad Salomonem dicens: 
1 Kings 6 12 “ Domus haec, quam aedificas, si ambulaveris in praeceptis meis et iudicia mea feceris et custodieris omnia mandata mea gradiens per ea, firmabo sermonem meum tibi, quem locutus sum ad David patrem tuum; 
1 Kings 6 13 et habitabo in medio filiorum Israel et non derelinquam populum meum Israel ”.
1 Kings 6 14 Igitur aedificavit Salomon domum et consummavit eam. 
1 Kings 6 15 Et aedificavit parietes domus intrinsecus tabulis cedrinis; a pavimento domus usque ad summitatem parietum et usque ad laquearia operuit lignis intrinsecus et texit pavimentum domus tabulis abiegnis. 
1 Kings 6 16 Aedificavitque viginti cubitorum a posteriore parte templi tabulis cedrinis a pavimento usque ad superiora; et fecit ei intrinsecus Dabir, id est sancta sanctorum. 
1 Kings 6 17 Porro quadraginta cubitorum erat ipsum templum ante illud. 
1 Kings 6 18 Et cedrus in domo intrinsecus sculptas habebat colocynthidas et calices apertos florum. Omnia cedrinis tabulis vestiebantur, nec omnino lapis apparere poterat in pariete.
1 Kings 6 19 Dabir autem in medio domus in interiori parte fecerat, ut poneret ibi arcam foederis Domini. 
1 Kings 6 20 Habebat viginti cubitos longitudinis et viginti cubitos latitudinis et viginti cubitos altitudinis; et vestivit illud auro purissimo et fecit altare cedrinum ante Dabir. 
1 Kings 6 21 Domum quoque operuit Salomon intrinsecus auro purissimo et posuit catenas aureas ante Dabir. 
1 Kings 6 22 Nihilque erat in templo, quod non auro tegeretur; sed et totum altare Dabir texit auro.
1 Kings 6 23 Et fecit in Dabir duos cherubim de lignis oleastri decem cubitorum altitudinis. 
1 Kings 6 24 Quinque cubitorum ala cherub una et quinque cubitorum ala cherub altera, id est decem cubitos habentes a summitate alae unius usque ad alae alterius summitatem. 
1 Kings 6 25 Decem quoque cubitorum erat cherub secundus, mensura par et effigies una erat duobus cherubim; 
1 Kings 6 26 altitudinem habebat unus cherub decem cubitorum et similiter cherub secundus. 
1 Kings 6 27 Posuitque cherubim in medio templi interioris; extendebant autem alas suas cherubim, et tangebat ala una parietem et ala cherub secundi tangebat parietem alterum; alae autem alterae in media parte templi se invicem contingebant. 
1 Kings 6 28 Texit quoque cherubim auro. 
1 Kings 6 29 Et omnes parietes templi per circuitum scalpsit variis caelaturis; et fecit in eis cherubim et palmas et calices apertos florum intrinsecus et foras. 
1 Kings 6 30 Sed et pavimentum domus texit auro intrinsecus et extrinsecus.
1 Kings 6 31 Et pro ingressu Dabir fecit valvas de lignis oleastri postesque cum marginibus quinque. 
1 Kings 6 32 Et in duabus valvis de lignis oleastri scalpsit cherubim et palmas et calices apertos florum et vestivit ea auro operiens tam cherubim quam palmas et cetera auro. 
1 Kings 6 33 Fecitque eodem modo pro introitu templi postes cum quattuor marginibus de lignis oleastri 
1 Kings 6 34 et duas valvas de lignis abiegnis; et utraque valva duplex erat et versatilis. 
1 Kings 6 35 Et scalpsit cherubim et palmas et calices apertos florum operuitque omnia laminis aureis.
1 Kings 6 36 Et aedificavit atrium interius tribus ordinibus lapidum politorum et uno ordine lignorum cedri.
1 Kings 6 37 Anno quarto fundata est domus Domini in mense Ziv; 
1 Kings 6 38 et in anno undecimo, mense Bul — ipse est mensis octavus — perfecta est domus in omni opere suo et in universis utensilibus; aedificavitque eam annis septem.
1 Kings 7 1 Domum autem suam aedificavit Salomon tredecim annis et ad perfectum usque perduxit. 
1 Kings 7 2 Aedificavit quoque domum Saltus Libani centum cubitorum longitudinis et quinquaginta cubitorum latitudinis et triginta cubitorum altitudinis super quattuor ordines columnarum cedrinarum, et ligna cedrina super columnas. 
1 Kings 7 3 Et erat tectum cedrinum in alto super tabulas quadraginta quinque, quae erant super columnas, quindecim in uno ordine, 
1 Kings 7 4 et marginum tres ordines, fenestra iuxta fenestram tribus vicibus. 
1 Kings 7 5 Ostia, id est postes, habebant quadruplicem marginem. 
1 Kings 7 6 Et porticum columnarum fecit quinquaginta cubitorum longitudinis et triginta cubitorum latitudinis, et alteram porticum in facie maioris porticus et columnas et cancellos ante eas. 
1 Kings 7 7 Porticum quoque solii, in qua tribunal erat, fecit et texit lignis cedrinis a pavimento usque ad pavimentum. 
1 Kings 7 8 Et domus, in qua habitabat, erat in altero atrio intro a porticu et simili opere. Domum quoque fecit filiae pharaonis, quam uxorem duxerat Salomon, tali opere quali et hanc porticum.
1 Kings 7 9 Omnia lapidibus pretiosis, qui ad normam quandam atque mensuram tam intrinsecus quam extrinsecus serrati erant, a fundamento usque ad summitatem parietum, et extrinsecus usque ad atrium maius. 
1 Kings 7 10 Fundamenta autem de lapidibus pretiosis, lapidibus magnis decem sive octo cubitorum. 
1 Kings 7 11 Et desuper lapides pretiosi secundum mensuram secti et ligna cedrina. 
1 Kings 7 12 Et atrium maius in circuitu habebat tres ordines de lapidibus sectis et unum ordinem de dolata cedro; necnon et atrium domus Domini interius et porticus domus.
1 Kings 7 13 Misit quoque rex Salomon et tulit Hiram de Tyro, 
1 Kings 7 14 filium mulieris viduae de tribu Nephthali, patre Tyrio, artificem aerarium et plenum sapientia et intellegentia et doctrina ad faciendum omne opus ex aere. Qui, cum venisset ad regem Salomonem, fecit omne opus eius.
1 Kings 7 15 Et finxit duas columnas aereas, decem et octo cubitorum altitudinis columnam unam, et linea duodecim cubitorum ambiebat columnam, et grossitudo eius quattuor digitorum, et intrinsecus cava erat; sic et columna altera. 
1 Kings 7 16 Duo quoque capitella fecit, quae ponerentur super capita columnarum, fusili aere; quinque cubitorum altitudinis capitellum unum et quinque cubitorum altitudinis capitellum alterum, 
1 Kings 7 17 et serta quasi in modum texturae, fimbriae in modum catenarum sibi invicem miro opere contextarum in capitellis, quae erant super caput columnarum, septem in capitello uno et septem in capitello altero. 
1 Kings 7 18 Et fecit malogranatorum duos ordines per circuitum super sertum unum, ut tegerent capitella, quae erant super summitatem columnarum; eodem modo fecit et capitello secundo. 
1 Kings 7 19 Capitella autem, quae erant super capita columnarum, quasi opere lilii fabricata erant in porticu, quattuor cubitorum. 
1 Kings 7 20 Et rursum alia capitella in summitate duarum columnarum etiam desuper, iuxta alvum, quae erat super sertum. Malogranatorum autem ducentorum duo ordines erant in circuitu capitelli primi et eodem modo in circuitu capitelli secundi. 
1 Kings 7 21 Et statuit duas columnas in porticum templi; cumque statuisset columnam dexteram, vocavit eam nomine Iachin, similiter erexit columnam sinistram et vocavit nomen eius Booz. 
1 Kings 7 22 Et super capita columnarum opus in modum lilii posuit; per fectumque est opus columnarum. 
1 Kings 7 23 Fecit quoque mare fusile decem cubitorum a labio usque ad labium, rotundum in circuitu, quinque cubitorum altitudo eius; et resticula triginta cubitorum cingebat illud per circuitum. 
1 Kings 7 24 Et scalptura colocynthidum subter labium circuibat illud, duo ordines scalpturarum fusilium in una fusione cum mari. 
1 Kings 7 25 Et stabat super duodecim boves, e quibus tres respiciebant ad aquilonem et tres ad occidentem et tres ad meridiem et tres ad orientem, et mare super eos desuper erat; quorum posteriora universa intrinsecus latitabant. 
1 Kings 7 26 Grossitudo autem luteris habebat mensuram palmi, labiumque eius erat quasi labium calicis et folium repandi lilii; duo milia batos capiebat.
1 Kings 7 27 Et fecit bases decem aereas, quattuor cubitorum longitudinis bases singulas et quattuor cubitorum latitudinis et trium cubitorum altitudinis. 
1 Kings 7 28 Hoc autem erat opus basium: limbos habebant, insuper et limbos inter columellas. 
1 Kings 7 29 Super limbos inter columellas erant leones et boves et cherubim, et super columellas similiter; supra et infra leones et boves erant coronae, opus malleatum. 
1 Kings 7 30 Et quattuor rotae per bases singulas et axes aerei, et quattuor pedes et quasi umeruli subter luterem fusiles, contra singulos coronae. 
1 Kings 7 31 Et os eius erat rotundum, opus basis, unius cubiti et dimidii; etiam in ore eius variae caelaturae erant, limbi autem eius erant quadrati, non rotundi. 
1 Kings 7 32 Quattuor quoque rotae subter limbis erant, et fulcra rotarum cohaerebant basi; una rota habebat altitudinis cubitum et semis. 
1 Kings 7 33 Tales autem rotae erant, quales solent in curru fieri, et fulcra earum et canthi et radii et modioli, omnia fusilia. 
1 Kings 7 34 Nam et umeruli illi quattuor per singulos angulos basis unius ex ipsa basi fusiles et coniuncti erant. 
1 Kings 7 35 In summitate autem basis erat quaedam rotunditas dimidii cubiti, et in summitate basis fulcra eius et limbi eius ex semetipsa. 
1 Kings 7 36 Scalpsit quoque in tabulatis illis, fulcris eius et super limbos eius cherubim et leones et palmas secundum vacuum singulorum, et coronas per circuitum. 
1 Kings 7 37 In hunc modum fecit decem bases, fusura una, et mensura scalpturaque consimili. 
1 Kings 7 38 Fecit quoque decem luteres aereos; quadraginta batos capiebat luter unus, eratque quattuor cubitorum; singulosque luteres per singulas, id est decem bases posuit. 
1 Kings 7 39 Et constituit decem bases, quinque ad dexteram partem templi et quinque ad sinistram; mare autem posuit ad dexteram partem templi contra orientem ad meridiem.
1 Kings 7 40 Fecit quoque Hiram lebetes et vatilla et phialas et perfecit omne opus regi Salomoni in templo Domini; 
1 Kings 7 41 columnas duas et globos capitellorum super capita columnarum duos et serta duo, ut operirent duos globos, qui erant super capita columnarum; 
1 Kings 7 42 et malogranata quadringenta in duobus sertis, duos versus malogranatorum in sertis singulis, ad operiendos globos capitellorum, qui erant super faciem columnarum; 
1 Kings 7 43 et bases decem et luteres decem super bases 
1 Kings 7 44 et mare unum et boves duodecim subter mare; 
1 Kings 7 45 et lebetes et vatilla et phialas. Omnia vasa, quae fecit Hiram regi Salomoni in domo Domini, de aere polito erant. 
1 Kings 7 46 In campestri regione Iordanis fudit ea rex in argillosa terra inter Succoth et Sarthan. 
1 Kings 7 47 Et posuit Salomon omnia vasa; propter multitudinem autem nimiam ignorabatur pondus aeris.
1 Kings 7 48 Fecitque Salomon omnia vasa in domo Domini: altare aureum et mensam, super quam ponerentur panes propositionis, auream; 
1 Kings 7 49 et candelabra, quinque ad dexteram et quinque ad sinistram contra Dabir, ex auro puro, et florem et lucernas desuper aureas; et forcipes aureos 
1 Kings 7 50 et pateras et cultros et phialas et sartagines et turibula de auro purissimo; et cardines ostiorum domus interioris Sancti sanctorum et ostiorum domus templi ex auro.
1 Kings 7 51 Et perfecit omne opus, quod faciebat Salomon in domo Domini, et intulit Salomon, quae sanctificaverat David pater suus, argentum et aurum et vasa, reposuitque in thesauris domus Domini.
1 Kings 8 1 Tunc congregavit Salomon om nes maiores natu Israel — om nes principes tribuum, duces familiarum filiorum Israel ad regem Salomonem — in Ierusalem, ut deferrent arcam foederis Domini de civitate David, id est de Sion. 
1 Kings 8 2 Convenitque ad regem Salomonem universus Israel in mense Ethanim in sollemnitate, ipse est mensis septimus. 
1 Kings 8 3 Veneruntque cuncti senes Israel, et tulerunt sacerdotes arcam 
1 Kings 8 4 et portaverunt arcam Domini et tabernaculum conventus et omnia vasa sanctuarii, quae erant in tabernaculo; et ferebant ea sacerdotes et Levitae. 
1 Kings 8 5 Rex autem Salomon et universus coetus Israel, qui convenerat ad eum, cum illo ante arcam immolabant oves et boves absque aestimatione et numero. 
1 Kings 8 6 Et intulerunt sacerdotes arcam foederis Domini in locum suum in Dabir templi, in sanctum sanctorum, subter alas cherubim; 
1 Kings 8 7 siquidem cherubim expandebant alas super locum arcae et protegebant arcam et vectes eius desuper. 
1 Kings 8 8 Cumque eminerent vectes et apparerent summitates eorum foris in sanctuario ante Dabir, non apparebant ultra extrinsecus; qui et fuerunt ibi usque in praesentem diem. 
1 Kings 8 9 In arca autem non erat aliud nisi duae tabulae lapideae, quas posuerat in ea Moyses in Horeb, quando pepigit Dominus foedus cum filiis Israel, cum egrederentur de terra Aegypti.
1 Kings 8 10 Factum est autem cum exissent sacerdotes de sanctuario, nebula implevit domum Domini, 
1 Kings 8 11 et non poterant sacerdotes stare et ministrare propter nebulam; impleverat enim gloria Domini domum Domini. 
1 Kings 8 12 Tunc ait Salomon: “ Dominus dixit ut habitaret in nebula.
1 Kings 8 13 Aedificans aedificavi domum in habitaculum tuum, firmissimum solium tuum in sempiternum ”.
1 Kings 8 14 Convertitque rex faciem suam et benedixit omni ecclesiae Israel; omnis enim ecclesia Israel stabat. 
1 Kings 8 15 Et ait: “ Benedictus Dominus, Deus Israel, qui locutus est ore suo ad David patrem meum et in manibus suis perfecit dicens: 
1 Kings 8 16 “A die qua eduxi populum meum Israel de Aegypto, non elegi civitatem de universis tribubus Israel, ut aedificaretur domus, et esset nomen meum ibi; sed elegi David, ut esset super populum meum Israel”. 
1 Kings 8 17 Voluitque David pater meus aedificare domum nomini Domini, Dei Israel, 
1 Kings 8 18 et ait Dominus ad David patrem meum: “Quod cogitasti in corde tuo aedificare domum nomini meo, bene fecisti hoc ipsum mente tractans; 
1 Kings 8 19 verumtamen tu non aedificabis domum sed filius tuus, qui egredietur de lumbis tuis, ipse aedificabit domum nomini meo”. 
1 Kings 8 20 Confirmavit Dominus sermonem suum, quem locutus est; stetique pro David patre meo et sedi super thronum Israel, sicut locutus est Dominus, et aedificavi domum nomini Domini, Dei Israel. 
1 Kings 8 21 Et constitui ibi locum arcae, in qua foedus est Domini, quod percussit cum patribus nostris, quando eduxit eos de terra Aegypti ”.
1 Kings 8 22 Stetit autem Salomon ante altare Domini in conspectu omnis ecclesiae Israel et expandit manus suas in caelum 
1 Kings 8 23 et ait: “ Domine, Deus Israel, non est similis tui Deus in caelo desuper et super terra deorsum, qui custodis pactum et misericordiam servis tuis, qui ambulant coram te in toto corde suo; 
1 Kings 8 24 qui custodisti servo tuo David patri meo, quae locutus es ei; ore locutus es et manibus perfecisti, ut et haec dies probat. 
1 Kings 8 25 Nunc igitur, Domine, Deus Israel, conserva famulo tuo David patri meo, quae locutus es ei dicens: “Non auferetur de te vir coram me, qui sedeat super thronum Israel, ita tamen, si custodierint filii tui viam suam, ut ambulent coram me, sicut tu ambulasti in conspectu meo”. 
1 Kings 8 26 Et nunc, Domine, Deus Israel, firmentur verba tua, quae locutus es servo tuo David patri meo. 
1 Kings 8 27 Ergone putandum est quod vere Deus habitet super terram? Si enim caelum et caeli caelorum te capere non possunt, quanto magis domus haec, quam aedificavi! 
1 Kings 8 28 Sed respice ad orationem servi tui et ad preces eius, Domine Deus meus; audi clamorem et orationem, quam servus tuus orat coram te hodie, 
1 Kings 8 29 ut sint oculi tui aperti super domum hanc nocte ac die, super locum, de quo dixisti: “Erit nomen meum ibi”, ut exaudias orationem, qua orat te servus tuus in loco isto, 
1 Kings 8 30 ut exaudias deprecationem servi tui et populi tui Israel, quodcumque oraverint in loco isto, et exaudies in loco habitaculi tui in caelo et, cum exaudieris, propitius eris.
1 Kings 8 31 Si peccaverit homo in proximum suum et habuerit aliquod iuramentum, quo teneatur astrictus, et venerit propter iuramentum coram altari tuo in domum istam, 
1 Kings 8 32 tu exaudies in caelo et facies et iudicabis servos tuos condemnans impium et reddens viam suam super caput eius iustificansque iustum et retribuens ei secundum iustitiam suam.
1 Kings 8 33 Si superatus fuerit populus tuus Israel ab inimicis suis, quia peccaturus est tibi, et agentes paenitentiam et confitentes nomini tuo venerint et oraverint et deprecati te fuerint in domo hac, 
1 Kings 8 34 exaudi in caelo et dimitte peccatum populi tui Israel et reduces eos in terram, quam dedisti patribus eorum.
1 Kings 8 35 Si clausum fuerit caelum et non pluerit propter peccata eorum, et oraverint in loco isto confessi nomini tuo et a peccatis suis conversi propter afflictionem suam, 
1 Kings 8 36 exaudi eos in caelo et dimitte peccata servorum tuorum et populi tui Israel et ostende eis viam bonam, per quam ambulent, et da pluviam super terram tuam, quam dedisti populo tuo in possessionem.
1 Kings 8 37 Fames si oborta fuerit in terra aut pestilentia aut uredo aut aurugo aut locusta vel bruchus, et afflixerit eum inimicus eius portas obsidens, omnis plaga, universa infirmitas, 
1 Kings 8 38 cuncta oratio et deprecatio, quae acciderit omni homini de populo tuo Israel; si quis cognoverit plagam cordis sui et expanderit manus suas in domo hac, 
1 Kings 8 39 tu audies in caelo in loco habitationis tuae et repropitiaberis et facies, ut des unicuique secundum omnes vias suas, sicut videris cor eius, quia tu nosti solus cor omnium filiorum hominum, 
1 Kings 8 40 ut timeant te cunctis diebus, quibus vivunt super faciem terrae, quam dedisti patribus nostris.
1 Kings 8 41 Insuper et alienigena, qui non est de populo tuo Israel, cum venerit de terra longinqua propter nomen tuum 
1 Kings 8 42 — audietur enim nomen tuum magnum et manus tua fortis et brachium tuum extentum ubique — cum venerit ergo et oraverit in hoc loco, 
1 Kings 8 43 tu exaudies in caelo in loco habitationis tuae et facies omnia, pro quibus invocaverit te alienigena, ut sciant universi populi terrarum nomen tuum et timeant te, sicut populus tuus Israel, et probent quia nomen tuum invocatum est super domum hanc, quam aedificavi.
1 Kings 8 44 Si egressus fuerit populus tuus ad bellum contra inimicos suos per viam, quocumque miseris eos, et oraverint te contra viam civitatis, quam elegisti, et contra domum, quam aedificavi nomini tuo, 
1 Kings 8 45 exaudies in caelo orationes eorum et preces eorum et facies iudicium eorum.
1 Kings 8 46 Quod si peccaverint tibi — non est enim homo qui non peccet — et iratus tradideris eos inimicis suis, et captivi ducti fuerint in terram inimicorum longe vel prope 
1 Kings 8 47 et egerint paenitentiam in corde suo in loco captivitatis et conversi deprecati te fuerint in captivitate sua dicentes: “Peccavimus, inique egimus, impie gessimus”; 
1 Kings 8 48 et reversi fuerint ad te in universo corde suo et tota anima sua in terra inimicorum suorum, ad quam captivi ducti sunt, et oraverint te contra viam terrae suae, quam dedisti patribus eorum, et civitatis, quam elegisti, et templi, quod aedificavi nomini tuo, 
1 Kings 8 49 exaudies in caelo in firmamento solii tui orationes eorum et preces eorum et facies iudicium eorum; 
1 Kings 8 50 et propitiaberis populo tuo, qui peccavit tibi, et omnibus iniquitatibus eorum, quibus praevaricati sunt in te, et dabis misericordiam coram eis, qui eos captivos habuerint, ut misereantur eis 
1 Kings 8 51 — populus enim tuus est et hereditas tua, quos eduxisti de terra Aegypti de medio fornacis ferreae — 
1 Kings 8 52 ut sint oculi tui aperti ad deprecationem servi tui et populi tui Israel, et exaudias eos in universis, pro quibus invocaverint te. 
1 Kings 8 53 Tu enim separasti eos tibi in hereditatem de universis populis terrae, sicut locutus es per Moysen servum tuum, quando eduxisti patres nostros de Aegypto, Domine Deus ”.
1 Kings 8 54 Factum est autem cum complesset Salomon orans Dominum omnem orationem et deprecationem hanc, surrexit de conspectu altaris Domini; utrumque enim genu in terram fixerat et manus expanderat in caelum. 
1 Kings 8 55 Stetit ergo et benedixit omni ecclesiae Israel voce magna dicens: 
1 Kings 8 56 “ Benedictus Dominus, qui dedit requiem populo suo Israel iuxta omnia, quae locutus est; non cecidit ne unus quidem sermo ex omnibus bonis, quae locutus est per Moysen servum suum. 
1 Kings 8 57 Sit Dominus Deus noster nobiscum, sicut fuit cum patribus nostris, non derelinquens nos neque proiciens, 
1 Kings 8 58 sed inclinet corda nostra ad se, ut ambulemus in universis viis eius et custodiamus mandata eius et decreta et iudicia, quaecumque mandavit patribus nostris. 
1 Kings 8 59 Et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat iudicium servo suo et populo suo Israel per singulos dies, 
1 Kings 8 60 ut sciant omnes populi terrae quia Dominus ipse est Deus, et non est ultra absque eo. 
1 Kings 8 61 Sit quoque cor vestrum perfectum cum Domino Deo nostro, ut ambuletis in decretis eius et custodiatis mandata eius sicut et hodie ”.
1 Kings 8 62 Igitur rex et omnis Israel cum eo immolabant victimas coram Domino. 
1 Kings 8 63 Mactavitque Salomon hostias pacificas, quas immolavit Domino, boum viginti duo milia et ovium centum viginti milia. Et dedicaverunt templum Domini rex et omnes filii Israel. 
1 Kings 8 64 In die illa sanctificavit rex medium atrii, quod erat ante domum Domini; fecit quippe holocaustum ibi et oblationem et adipem pacificorum, quoniam altare aereum, quod erat coram Domino, minus erat et capere non poterat holocaustum et oblationem et adipem pacificorum. 
1 Kings 8 65 Fecit ergo Salomon in tempore illo festivitatem celebrem, et omnis Israel cum eo, ecclesia magna ab introitu Emath usque ad rivum Aegypti, coram Domino Deo nostro septem diebus. 
1 Kings 8 66 Et in die octava dimisit populos; qui benedicentes regi profecti sunt in tabernacula sua laetantes et alacri corde super omnibus bonis, quae fecerat Dominus David servo suo et Israel populo suo.
1 Kings 9 1 Factum est autem cum perfecisset Salomon aedificium domus Domini et aedificium regis et omne, quod optaverat et voluerat facere, 
1 Kings 9 2 apparuit ei Dominus secundo, sicut apparuerat ei in Gabaon. 
1 Kings 9 3 Dixitque Dominus ad eum: “ Exaudivi orationem tuam et deprecationem tuam, quam deprecatus es coram me; sanctificavi domum hanc, quam aedificasti, ut ponerem nomen meum ibi in sempiternum; et erunt oculi mei et cor meum ibi cunctis diebus. 
1 Kings 9 4 Tu quoque, si ambulaveris coram me, sicut ambulavit David pater tuus in simplicitate cordis et in aequitate, et feceris omnia, quae praecepi tibi, et legitima mea et iudicia mea servaveris, 
1 Kings 9 5 ponam thronum regni tui super Israel in sempiternum, sicut locutus sum David patri tuo dicens: Non auferetur de genere tuo vir de solio Israel. 
1 Kings 9 6 Si autem aversione aversi fueritis vos et filii vestri non sequentes me nec custodientes mandata mea et decreta mea, quae proposui vobis, sed abieritis et colueritis deos alienos et adoraveritis eos, 
1 Kings 9 7 auferam Israel de superficie terrae, quam dedi eis, et templum, quod sanctificavi nomini meo, proiciam a conspectu meo; eritque Israel in proverbium et in fabulam cunctis populis, 
1 Kings 9 8 et domus haec erit in ruinas. Omnis, qui transierit per eam, stupebit et sibilabit et dicet: “Quare fecit Dominus sic terrae huic et domui huic?”. 
1 Kings 9 9 Et respondebunt: “Quia dereliquerunt Dominum Deum suum, qui eduxit patres eorum de terra Aegypti, et secuti sunt deos alienos et adoraverunt eos et coluerunt eos; idcirco induxit Dominus super eos omne malum hoc” ”.
1 Kings 9 10 Expletis autem annis viginti, postquam aedificaverat Salomon duas domos, id est domum Domini et domum regis 
1 Kings 9 11 — Hiram rege Tyri praebente Salomoni ligna cedrina et abiegna et aurum iuxta omne quod opus habuerat — tunc dedit Salomon Hiram viginti oppida in terra Galilaeae. 
1 Kings 9 12 Et egressus est Hiram de Tyro, ut videret oppida, quae dederat ei Salomon, et non placuerunt ei; 
1 Kings 9 13 et ait: “ Haeccine sunt civitates, quas dedisti mihi, frater? ”. Et appellavit eas terram Chabul usque in diem hanc. 
1 Kings 9 14 Misit quoque Hiram ad regem centum viginti talenta auri.
1 Kings 9 15 Haec est summa indictionis, quam constituit rex Salomon ad aedificandam domum Domini et domum suam et Mello et murum Ierusalem et Asor et Mageddo et Gazer. 
1 Kings 9 16 Pharao rex Aegypti ascendit et cepit Gazer succenditque eam igni et Chananaeum, qui habitabat in civitate, interfecit; et dedit eam in dotem filiae suae uxori Salomonis. 
1 Kings 9 17 Aedificavit ergo Salomon Gazer et Bethoron inferiorem 
1 Kings 9 18 et Baalath et Thamar in terra solitudinis 
1 Kings 9 19 et omnes civitates horreorum, quae ad se pertinebant, et civitates curruum et civitates equorum et quodcumque ei placuit, ut aedificaret in Ierusalem et in Libano et in omni terra potestatis suae. 
1 Kings 9 20 Universum populum, qui remanserat de Amorraeis et Hetthaeis et Pherezaeis et Hevaeis et Iebusaeis, qui non erant de filiis Israel, 
1 Kings 9 21 horum filios, qui remanserant post eos in terra, quos scilicet non potuerant filii Israel exterminare, fecit Salomon tributarios usque in diem hanc. 
1 Kings 9 22 De filiis autem Israel non constituit Salomon servire quemquam, sed erant viri bellatores et ministri eius et principes et pugnatores eius et praefecti curruum et equitum. 
1 Kings 9 23 Erant autem principes eorum, qui super omnia opera Salomonis praepositi erant, quingenti quinquaginta; qui habebant subiectum populum et statutis operibus imperabant.
1 Kings 9 24 Filia autem pharaonis ascendit de civitate David in domum suam, quam aedificaverat ei; tunc aedificavit Mello.
1 Kings 9 25 Offerebat quoque Salomon tribus vicibus per annos singulos holocausta et pacificas victimas super altare, quod aedificaverat Domino, et adolebat coram Domino; perfectumque est templum.
1 Kings 9 26 Classem quoque fecit rex Salomon in Asiongaber, quae est iuxta Ailath in litore maris Rubri in terra Idumaea. 
1 Kings 9 27 Misitque Hiram in classe illa servos suos viros nauticos gnaros maris cum servis Salomonis. 
1 Kings 9 28 Qui, cum venissent in Ophir, sumptum inde aurum quadringentorum viginti talentorum detulerunt ad regem Salomonem.
1 Kings 10 1 Sed et regina Saba, audita fama Salomonis — in hono rem nominis Domini — venit tentare eum in aenigmatibus. 
1 Kings 10 2 Et ingressa Ierusalem multo cum comitatu et divitiis, camelis portantibus aromata et aurum infinitum nimis et gemmas pretiosas, venit ad Salomonem et locuta est ei universa, quae habebat in corde suo. 
1 Kings 10 3 Et docuit eam Salomon omnia verba, quae proposuerat: non fuit sermo, qui regem posset latere, et non responderet ei. 
1 Kings 10 4 Videns autem regina Saba omnem sapientiam Salomonis et domum, quam aedificaverat, 
1 Kings 10 5 et cibos mensae eius et sessionem servorum et ordinem ministrantium vestesque eorum et pincernas et holocausta, quae offerebat in domo Domini, non habebat ultra spiritum 
1 Kings 10 6 dixitque ad regem: “ Verus est sermo, quem audivi in terra mea super rebus tuis et super sapientia tua! 
1 Kings 10 7 Et non credebam narrantibus mihi, donec ipsa veni et vidi oculis meis et probavi quod media pars mihi nuntiata non fuerit; maior est sapientia et bona tua quam rumor, quem audivi. 
1 Kings 10 8 Beati viri tui et beati servi tui hi, qui stant coram te semper et audiunt sapientiam tuam! 
1 Kings 10 9 Sit Dominus Deus tuus benedictus, cui placuisti, et posuit te super thronum Israel, eo quod dilexerit Dominus Israel in sempiternum et constituit te regem, ut faceres iudicium et iustitiam ”. 
1 Kings 10 10 Dedit ergo regi centum viginti talenta auri et aromata multa nimis et gemmas pretiosas; non sunt allata ultra aromata tam multa quam ea, quae dedit regina Saba regi Salomoni.
1 Kings 10 11 Sed et classis Hiram, quae portabat aurum de Ophir, attulit ex Ophir ligna thyina multa nimis et gemmas pretiosas. 
1 Kings 10 12 Fecitque rex de lignis thyinis fulcra domus Domini et domus regiae et citharas lyrasque cantoribus. Non sunt allata huiuscemodi ligna thyina neque visa usque in praesentem diem.
1 Kings 10 13 Rex autem Salomon dedit reginae Saba omnia, quae voluit et petivit ab eo, praeter ea, quae ultro obtulerat ei munere regio. Quae reversa est et abiit in terram suam cum servis suis.
1 Kings 10 14 Erat autem pondus auri, quod afferebatur Salomoni per annos singulos, sescentorum sexaginta sex talentorum auri, 
1 Kings 10 15 praeter id, quod proveniebat ex tributis subiectorum et commercio negotiatorum et omnium regum Arabiae et ducum terrae.
1 Kings 10 16 Fecit quoque rex Salomon ducenta scuta de auro puro, sescentos auri siclos dedit in laminas scuti unius; 
1 Kings 10 17 et trecentas peltas ex auro probato, tres minae auri unam peltam vestiebant; posuitque ea rex in domo Saltus Libani.
1 Kings 10 18 Fecit etiam rex Salomon thronum de ebore grandem et vestivit eum auro fulvo nimis. 
1 Kings 10 19 Qui habebat sex gradus, et summitas throni rotunda erat in parte posteriori, et duae manus hinc atque inde tenentes sedile, et duo leones stabant iuxta manus; 
1 Kings 10 20 et duodecim leunculi stantes super sex gradus hinc atque inde. Non est factum tale opus in universis regnis.
1 Kings 10 21 Sed et omnia vasa, quibus potabat rex Salomon, erant aurea, et universa supellex domus Saltus Libani de auro purissimo; non erat argentum nec alicuius pretii putabatur in diebus Salomonis, 
1 Kings 10 22 quia classis Tharsis, quae regi erat, per mare cum classe Hiram semel per tres annos redibat deferens aurum et argentum et ebur et simias et pavos. 
1 Kings 10 23 Magnificatus est ergo rex Salomon super omnes reges terrae divitiis et sapientia. 
1 Kings 10 24 Et universa terra desiderabat vultum Salomonis, ut audiret sapientiam eius, quam dederat Deus in corde eius. 
1 Kings 10 25 Et singuli deferebant ei munera, vasa argentea et aurea, vestes et arma bellica, aromata quoque et equos et mulos per annos singulos.
1 Kings 10 26 Congregavitque Salomon currus et equites, et facti sunt ei mille quadringenti currus et duodecim milia equitum; et disposuit eos per civitates quadrigarum et cum rege in Ierusalem. 
1 Kings 10 27 Fecitque ut tanta esset abundantia argenti in Ierusalem quanta et lapidum; et cedrorum praebuit multitudinem quasi sycomoros, quae nascuntur in Sephela. 
1 Kings 10 28 Et educebantur equi Salomoni de Aegypto et de Coa; negotiatores enim regis emebant de Coa statuto pretio. 
1 Kings 10 29 Constabat autem et egrediebatur quadriga ex Aegypto sescentis siclis argenti, et equus centum quinquaginta; atque in hunc modum cunctis regibus Hetthaeorum et Syriae per manus suas venundabant.
1 Kings 11 1 Rex autem Salomon amavit mulieres alienigenas multas, filiam quoque pharaonis et Moabitidas et Ammonitidas, Idumaeas et Sidonias et Hetthaeas, 
1 Kings 11 2 de gentibus, super quibus dixit Dominus filiis Israel: “ Non ingrediemini ad eas, neque de illis ingredientur ad vestras; certissime enim avertent corda vestra, ut sequamini deos earum ”. His itaque copulatus est Salomon amore; 
1 Kings 11 3 fueruntque ei uxores quasi reginae septingentae et concubinae trecentae, et averterunt mulieres cor eius. 
1 Kings 11 4 Cumque iam esset senex, depravatum est cor eius per mulieres, ut sequeretur deos alienos; nec erat cor eius perfectum cum Domino Deo suo sicut cor David patris eius, 
1 Kings 11 5 sed colebat Salomon Astharthen, deam Sidoniorum, et Melchom idolum Ammonitarum. 
1 Kings 11 6 Fecitque Salomon quod non placuerat coram Domino et non adimplevit ut sequeretur Dominum sicut David pater eius. 
1 Kings 11 7 Tunc aedificavit Salomon fanum Chamos idolo Moab in monte, qui est contra Ierusalem, et Melchom idolo filiorum Ammon; 
1 Kings 11 8 atque in hunc modum fecit universis uxoribus suis alienigenis, quae adolebant et immolabant diis suis.
1 Kings 11 9 Igitur iratus est Dominus Salomoni, quod aversa esset mens eius a Domino, Deo Israel, qui apparuerat ei bis 
1 Kings 11 10 et praeceperat de verbo hoc, ne sequeretur deos alienos; et non custodivit, quae mandavit ei Dominus. 
1 Kings 11 11 Dixit itaque Dominus Salomoni: “ Quia habuisti hoc apud te et non custodisti pactum meum et praecepta mea, quae mandavi tibi, disrumpens scindam regnum tuum a te et dabo illud servo tuo. 
1 Kings 11 12 Verumtamen in diebus tuis non faciam propter David patrem tuum; de manu filii tui scindam illud. 
1 Kings 11 13 Nec totum regnum auferam, sed tribum unam dabo filio tuo propter David servum meum et Ierusalem, quam elegi ”.
1 Kings 11 14 Suscitavit autem Dominus adversarium Salomoni Adad Idumaeum, qui erat de semine regio, in Edom. 
1 Kings 11 15 Cum enim vicisset David Idumaeam, et ascendisset Ioab princeps militiae ad sepeliendum eos, qui fuerant interfecti, et occidisset omne masculinum in Idumaea 
1 Kings 11 16 — sex enim mensibus ibi moratus est Ioab et omnis Israel, donec interimerent omne masculinum in Idumaea — 
1 Kings 11 17 fugit Adad ipse et viri Idumaei de servis patris eius cum eo, ut ingrederetur Aegyptum; erat autem Adad puer parvulus. 
1 Kings 11 18 Cumque surrexissent de Madian, venerunt in Pharan tuleruntque secum viros de Pharan et introierunt Aegyptum ad pharaonem regem Aegypti, qui dedit ei domum et cibos constituit et terram delegavit. 
1 Kings 11 19 Et invenit Adad gratiam coram pharao valde, in tantum ut daret ei uxorem sororem uxoris suae germanam Taphnes reginae. 
1 Kings 11 20 Genuitque ei soror Taphnes Genubath filium et ablactavit eum Taphnes in domo pharaonis, eratque Genubath habitans apud pharaonem cum filiis eius. 
1 Kings 11 21 Cumque audisset Adad in Aegypto dormisse David cum patribus suis et mortuum esse Ioab principem militiae, dixit pharaoni: “ Dimitte me, ut vadam in terram meam ”. 
1 Kings 11 22 Dixitque ei pharao: “ Qua enim re apud me indiges, ut quaeras ire ad terram tuam? ”. At ille respondit: “ Nulla; sed obsecro, ut dimittas me ”.
1 Kings 11 23 Suscitavit quoque Deus Salomoni adversarium Razon filium Eliada, qui fugerat ab Adadezer rege Soba domino suo. 
1 Kings 11 24 Et congregavit ad se viros et factus est princeps turmae, cum interficeret eos David; abieruntque Damascum et habitaverunt ibi et regnaverunt in Damasco. 
1 Kings 11 25 Eratque adversarius Israeli cunctis diebus Salomonis; et hoc cum malo, quod erat Adad. Et detestatus est Israel regnavitque in Syria.
1 Kings 11 26 Ieroboam quoque filius Nabat, Ephrathaeus de Sareda, servus Salomonis, cuius mater erat nomine Sarva mulier vidua, levavit manum contra regem. 
1 Kings 11 27 Et haec causa rebellionis adversus eum: Salomon aedificavit Mello et coaequavit voraginem civitatis David patris sui. 
1 Kings 11 28 Erat autem Ieroboam vir fortis et strenuus; vidensque Salomon adulescentem industrium constituerat eum praefectum super labores universae domus Ioseph.
1 Kings 11 29 Factum est igitur in tempore illo, ut Ieroboam egrederetur de Ierusalem, et inveniret eum Ahias Silonites propheta in via opertus pallio novo; erant autem duo tantum in agro. 
1 Kings 11 30 Apprehendensque Ahias pallium suum novum, quo coopertus erat, scidit in duodecim partes 
1 Kings 11 31 et ait ad Ieroboam: “ Tolle tibi decem scissuras; haec enim dicit Dominus, Deus Israel: Ecce ego scindam regnum de manu Salomonis et dabo tibi decem tribus. 
1 Kings 11 32 Porro una tribus remanebit ei propter servum meum David et Ierusalem civitatem, quam elegi ex omnibus tribubus Israel; 
1 Kings 11 33 eo quod dereliquerint me et adoraverint Astharthen deam Sidoniorum et Chamos deum Moab et Melchom deum filiorum Ammon et non ambulaverint in viis meis, ut facerent iustitiam coram me et praecepta mea et iudicia sicut David pater eius. 
1 Kings 11 34 Nec auferam omne regnum de manu eius, sed ducem ponam eum cunctis diebus vitae suae propter David servum meum, quem elegi, qui custodivit mandata mea et praecepta mea. 
1 Kings 11 35 Auferam autem regnum de manu filii eius et dabo tibi decem tribus; 
1 Kings 11 36 filio autem eius dabo tribum unam, ut remaneat lucerna David servo meo cunctis diebus coram me in Ierusalem civitate, quam elegi, ut esset nomen meum ibi. 
1 Kings 11 37 Te autem assumam, et regnabis super omnia, quae desiderat anima tua, erisque rex super Israel. 
1 Kings 11 38 Si igitur audieris omnia, quae praecepero tibi, et ambulaveris in viis meis et feceris, quod rectum est coram me custodiens mandata mea et praecepta mea, sicut fecit David servus meus, ero tecum et aedificabo tibi domum stabilem, quomodo aedificavi David, et tradam tibi Israel 
1 Kings 11 39 et affligam semen David super hoc, verumtamen non cunctis diebus ”.
1 Kings 11 40 Voluit ergo Salomon interficere Ieroboam, qui surrexit et aufugit in Aegyptum ad Sesac regem Aegypti et fuit in Aegypto usque ad mortem Salomonis.
1 Kings 11 41 Reliqua autem gestorum Salomonis, omnia, quae fecit, et sapientia eius, ecce universa scripta sunt in libro gestorum Salomonis; 
1 Kings 11 42 dies autem, quos regnavit Salomon in Ierusalem super omnem Israel, quadraginta anni sunt. 
1 Kings 11 43 Dormivitque Salomon cum patribus suis et sepultus est in civitate David patris sui; regnavitque Roboam filius eius pro eo.
1 Kings 12 1 Venit autem Roboam in Sichem; illuc enim congregatus erat omnis Israel ad constituendum eum regem. 
1 Kings 12 2 At Ieroboam filius Nabat, cum adhuc esset in Aegypto profugus a facie regis Salomonis, audito hoc nuntio, reversus est de Aegypto. 
1 Kings 12 3 Miseruntque et vocaverunt eum. Venit ergo Ieroboam et omnis multitudo Israel, et locuti sunt ad Roboam dicentes: 
1 Kings 12 4 “ Pater tuus durissimum iugum imposuit nobis; tu itaque nunc imminue paululum de imperio patris tui durissimo et de iugo gravissimo, quod imposuit nobis, et serviemus tibi ”. 
1 Kings 12 5 Qui ait eis: “ Ite usque ad tertium diem et revertimini ad me ”. Cumque abisset populus, 
1 Kings 12 6 iniit consilium rex Roboam cum senioribus, qui assistebant coram Salomone patre eius, cum adhuc viveret, et ait: “ Quod mihi datis consilium, ut respondeam populo huic? ”. 
1 Kings 12 7 Qui dixerunt ei: “ Si hodie oboedieris populo huic et servieris et petitioni eorum cesseris locutusque fueris ad eos verba lenia, erunt tibi servi cunctis diebus ”. 
1 Kings 12 8 Qui dereliquit consilium senum, quod dederant ei, et adhibuit adulescentes, qui nutriti fuerant cum eo et assistebant illi, 
1 Kings 12 9 dixitque ad eos: “ Quod mihi datis consilium, ut respondeam populo huic, qui dixerunt mihi: “Levius fac iugum, quod imposuit pater tuus super nos”? ”. 
1 Kings 12 10 Et dixerunt ei iuvenes, qui nutriti fuerant cum eo: “ Sic loquere populo huic, qui locuti sunt ad te dicentes: “Pater tuus aggravavit iugum nostrum, tu releva nos”; sic loqueris ad eos: Minimus digitus meus grossior est lumbis patris mei. 
1 Kings 12 11 Et nunc, pater meus posuit super vos iugum grave, ego autem addam super iugum vestrum; pater meus cecidit vos flagellis, ego autem caedam scorpionibus ”.
1 Kings 12 12 Venit ergo Ieroboam et omnis populus ad Roboam die tertia, sicut locutus fuerat rex dicens: “ Revertimini ad me die tertia ”. 
1 Kings 12 13 Responditque rex populo dura, derelicto consilio seniorum, quod ei dederant, 
1 Kings 12 14 et locutus est eis secundum consilium iuvenum dicens: “ Pater meus aggravavit iugum vestrum, ego autem addam iugo vestro; pater meus cecidit vos flagellis, ego autem caedam vos scorpionibus ”.
1 Kings 12 15 Ergo non acquievit rex populo, quoniam dispositum erat a Domino, ut suscitaret verbum suum, quod locutus fuerat in manu Ahiae Silonitae ad Ieroboam filium Nabat.
1 Kings 12 16 Videns itaque omnis Israel quod noluisset eos audire rex, respondit ei dicens: “ Quae nobis pars in David, vel quae hereditas in filio Isai? Vade in tabernacula tua, Israel! Nunc vide domum tuam, David! ”. Et abiit Israel in tabernacula sua. 
1 Kings 12 17 Super filios autem Israel, quicumque habitabant in civitatibus Iudae, regnavit Roboam. 
1 Kings 12 18 Misit rex Roboam Adoniram, qui erat super servitutem; et lapidavit eum omnis Israel, et mortuus est. Porro rex Roboam festinus ascendit currum et fugit in Ierusalem. 
1 Kings 12 19 Recessitque Israel a domo David usque in praesentem diem.
1 Kings 12 20 Factum est autem cum audisset omnis Israel quod reversus esset Ieroboam, miserunt et vocaverunt eum, congregato coetu, et constituerunt eum regem super omnem Israel; nec secutus est quisquam domum David praeter tribum Iudae solam.
1 Kings 12 21 Venit autem Roboam Ierusalem et congrcgavit universam domum Iudae et tribum Beniamin, centum octoginta milia electorum virorum bellatorum, ut pugnaret contra domum Israel et reduceret regnum Roboam filio Salomonis. 
1 Kings 12 22 Factus est vero sermo Domini ad Semeiam virum Dei dicens: 
1 Kings 12 23 “ Loquere ad Roboam filium Salomonis regem Iudae et ad omnem domum Iudae et Beniamin et reliquos de populo dicens: 
1 Kings 12 24 Haec dicit Dominus: Non ascendetis neque bellabitis contra fratres vestros, filios Israel; revertatur vir in domum suam; a me enim factum est hoc ”. Audierunt sermonem Domini et reversi sunt de itinere, sicut eis praeceperat Dominus.
1 Kings 12 25 Aedificavit autem Ieroboam Sichem in monte Ephraim et habitavit ibi; et egressus inde aedificavit Phanuel.
1 Kings 12 26 Dixitque Ieroboam in corde suo: “ Nunc revertetur regnum ad domum David, 
1 Kings 12 27 si ascenderit populus iste, ut faciat sacrificia in domo Domini in Ierusalem, et convertetur cor populi huius ad dominum suum Roboam regem Iudae, interficientque me et revertentur ad Roboam regem Iudae ”. 
1 Kings 12 28 Et excogitato consilio, fecit rex duos vitulos aureos et dixit ad populum: “ Nolite ultra ascendere in Ierusalem! Ecce dii tui, Israel, qui te eduxerunt de terra Aegypti ”. 
1 Kings 12 29 Posuitque unum in Bethel et alterum donavit in Dan; 
1 Kings 12 30 et factum est hoc in peccatum: ibat enim populus coram uno usque in Dan. 
1 Kings 12 31 Et fecit fana in excelsis et sacerdotes de extremis populi, qui non erant de filiis Levi. 
1 Kings 12 32 Constituitque diem sollemnem in mense octavo, quinta decima die mensis, in similitudinem sollemnitatis, quae celebratur in Iuda. Et ascendit altare; sic fecit in Bethel, ut immolaret vitulis, quos fabricatus erat; constituitque in Bethel sacerdotes excelsorum, quae fecerat. 
1 Kings 12 33 Et ascendit super altare, quod exstruxerat in Bethel, quinta decima die mensis octavi, quem finxerat de corde suo; et fecit sollemnitatem filiis Israel et ascendit super altare, ut adoleret.
1 Kings 13 1 Et ecce vir Dei venit de Iuda in sermone Domini in Bethel, Ieroboam stante super altare ad adolendum; 
1 Kings 13 2 et exclamavit contra altare in sermone Domini et ait: “ Altare, altare, haec dicit Dominus: Ecce filius nascetur domui David, Iosias nomine, et immolabit super te sacerdotes excelsorum, qui nunc in te immolant, et ossa hominum super te incendent ”. 
1 Kings 13 3 Deditque in illa die signum dicens: “ Hoc erit signum, quod locutus est Dominus: ecce altare scindetur, et effundetur cinis, qui in eo est ”.
1 Kings 13 4 Cumque audisset rex sermonem hominis Dei, quem inclamaverat contra altare in Bethel, extendit manum suam de altari dicens: “ Apprehendite eum! ”. Et exaruit manus eius, quam extenderat contra eum, nec valuit retrahere eam ad se. 
1 Kings 13 5 Altare quoque scissum est, et effusus est cinis de altari iuxta signum, quod praedixerat vir Dei in sermone Domini. 
1 Kings 13 6 Et ait rex ad virum Dei: “ Deprecare faciem Domini Dei tui et ora pro me, ut restituatur manus mea mihi ”. Oravit vir Dei faciem Domini, et reversa est manus regis ad eum et facta est sicut prius fuerat.
1 Kings 13 7 Locutus est autem rex ad virum Dei: “ Veni mecum domum, ut prandeas, et dabo tibi munera ”. 
1 Kings 13 8 Responditque vir Dei ad regem: “ Si dederis mihi mediam partem domus tuae, non veniam tecum nec comedam panem neque bibam aquam in loco isto; 
1 Kings 13 9 sic enim mandatum est mihi in sermone Domini praecipientis: “Non comedes panem neque bibes aquam nec reverteris per viam, qua venisti” ”. 
1 Kings 13 10 Abiit ergo per aliam viam et non est reversus per iter, quo venerat in Bethel.
1 Kings 13 11 Prophetes autem quidam senex habitabat in Bethel; ad quem venerunt filii sui et narraverunt ei omnia opera, quae fecerat vir Dei illa die in Bethel, et verba, quae locutus fuerat ad regem, narraverunt quoque patri suo. 
1 Kings 13 12 Et dixit eis pater eorum: “ Per quam viam abiit? ”. Ostenderunt ei filii sui viam, per quam abierat vir Dei, qui venerat de Iuda. 
1 Kings 13 13 Et ait filiis suis: “ Sternite mihi asinum ”. Qui cum stravissent, ascendit 
1 Kings 13 14 et abiit post virum Dei et invenit eum sedentem subtus terebinthum et ait illi: “ Tune es vir Dei, qui venisti de Iuda?”. Respondit ille: “ Ego sum ”. 
1 Kings 13 15 Dixit ad eum: “ Veni mecum domum, ut comedas panem ”. 
1 Kings 13 16 Qui ait: “ Non possum reverti neque venire tecum nec comedam panem neque bibam aquam in loco isto; 
1 Kings 13 17 sic enim dictum est mihi in sermone Domini: “Non comedes panem et non bibes ibi aquam nec reverteris per viam, qua ieris” ”. 
1 Kings 13 18 Qui ait illi: “ Et ego propheta sum similis tui; et angelus locutus est mihi in sermone Domini dicens: “Reduc eum tecum in domum tuam, et comedat panem et bibat aquam” ”. Fefellit eum 
1 Kings 13 19 et reduxit secum; comedit ergo panem in domo eius et bibit aquam.
1 Kings 13 20 Cumque sederent ad mensam, factus est sermo Domini ad prophetam, qui reduxerat eum, 
1 Kings 13 21 et exclamavit ad virum Dei, qui venerat de Iuda, dicens: “ Haec dicit Dominus: Quia non oboediens fuisti ori Domini et non custodisti mandatum, quod praecepit tibi Dominus Deus tuus, 
1 Kings 13 22 et reversus es et comedisti panem et bibisti aquam in loco, in quo praecepit tibi, ne comederes panem neque biberes aquam, non inferetur cadaver tuum in sepulcrum patrum tuorum ”.
1 Kings 13 23 Cumque comedisset panem et bibisset, stravit sibi asinum prophetae, qui reduxerat eum; 
1 Kings 13 24 et, cum abisset, invenit eum leo in via et occidit, et erat cadaver eius proiectum in itinere; asinus autem stabat iuxta illum, et leo stabat iuxta cadaver. 
1 Kings 13 25 Et ecce viri transeuntes viderunt cadaver proiectum in via et leonem stantem iuxta cadaver; et venerunt et divulgaverunt in civitate, in qua prophetes ille senex habitabat. 
1 Kings 13 26 Quod cum audisset propheta ille, qui reduxerat eum de via, ait: “ Vir Dei est, qui inoboediens fuit ori Domini, et tradidit eum Dominus leoni; et confregit eum et occidit iuxta verbum Domini, quod locutus est ei ”. 
1 Kings 13 27 Dixitque ad filios suos: “ Sternite mihi asinum! ”. Qui cum stravissent, 
1 Kings 13 28 et ille abisset, invenit cadaver eius proiectum in via et asinum et leonem stantes iuxta cadaver; non comedit leo de cadavere nec laesit asinum.
1 Kings 13 29 Tulit ergo prophetes cadaver viri Dei et posuit illud super asinum et reversus intulit in civitatem prophetae senis, ut plangerent eum et sepelirent. 
1 Kings 13 30 Et posuit cadaver eius in sepulcro suo, et planxerunt eum: “ Heu, heu, mi frater! ”. 
1 Kings 13 31 Cumque sepelissent eum, dixit ad filios suos: “ Cum mortuus fuero, sepelite me in sepulcro, in quo vir Dei sepultus est; iuxta ossa eius ponite ossa mea. 
1 Kings 13 32 Profecto enim veniet sermo, quem praedixit in sermone Domini contra altare, quod est in Bethel, et contra omnia fana excelsorum, quae sunt in urbibus Samariae ”.
1 Kings 13 33 Post haec non est reversus Ieroboam de via sua pessima, sed iterum faciebat de novissimis populi sacerdotes excelsorum; quicumque volebat, implebat eius manum, ut fieret sacerdos excelsorum. 
1 Kings 13 34 Et propter hanc causam peccavit domus Ieroboam, et eversa est et deleta de superficie terrae.
1 Kings 14 1 In tempore illo aegrotavit Abia filius Ieroboam, 
1 Kings 14 2 dixitque Ieroboam uxori suae: “ Surge et commuta habitum, ne cognoscaris quod sis uxor Ieroboam, et vade in Silo, ubi est Ahias propheta, qui locutus est mihi quod regnaturus essem super populum hunc. 
1 Kings 14 3 Tolle quoque in manu tua decem panes et crustula et vas mellis et vade ad illum: ipse indicabit tibi quid eventurum sit puero ”. 
1 Kings 14 4 Fecit, ut dixerat, uxor Ieroboam et consurgens abiit in Silo et venit in domum Ahiae; at ille non poterat videre, quia caligaverant oculi eius prae senectute.
1 Kings 14 5 Dixerat autem Dominus ad Ahiam: “ Ecce uxor Ieroboam ingredietur, ut consulat te super filio suo, qui aegrotat; haec et haec loqueris ei. Cum intret, simulabit se peregrinam esse ”.
1 Kings 14 6 Cum ergo audiret Ahias sonitum pedum eius introeuntis per ostium, ait: “ Ingredere, uxor Ieroboam. Quare aliam te esse simulas? Ego autem missus sum ad te durus nuntius. 
1 Kings 14 7 Vade et dic Ieroboam: “Haec dicit Dominus, Deus Israel: Quia exaltavi te de medio populi et dedi te ducem super populum meum Israel 
1 Kings 14 8 et scidi regnum a domo David et dedi illud tibi, et non fuisti sicut servus meus David, qui custodivit mandata mea et secutus est me in toto corde suo faciens quod placitum esset in conspectu meo, 
1 Kings 14 9 sed operatus es mala super omnes, qui fuerunt ante te, et fecisti tibi deos alienos et conflatiles, ut me ad iracundiam provocares, me autem proiecisti post tergum tuum: 
1 Kings 14 10 idcirco ecce ego inducam mala super domum Ieroboam et percutiam de Ieroboam quidquid masculini sexus, impuberem et puberem in Israel; et mundabo reliquias domus Ieroboam, sicut mundari solet fimus usque ad purum. 
1 Kings 14 11 Qui mortui fuerint de Ieroboam in civitate, comedent eos canes; qui autem mortui fuerint in agro, vorabunt eos aves caeli, quia Dominus locutus est. 
1 Kings 14 12 Tu igitur surge et vade in domum tuam, et in ipso introitu pedum tuorum in urbem morietur puer, 
1 Kings 14 13 et planget eum omnis Israel et sepeliet; iste enim solus inferetur de Ieroboam in sepulcrum, quia inventum est in eo, quod bonum erat Domino, Deo Israel, in domo Ieroboam. 
1 Kings 14 14 Constituet autem sibi Dominus regem super Israel, qui percutiat domum Ieroboam. 
1 Kings 14 15 Et percutiet Dominus Israel, ut moveatur sicut arundo in aqua, et evellet Israel de terra bona hac, quam dedit patribus eorum; et ventilabit eos trans Flumen, quia fecerunt sibi palos, ut irritarent Dominum. 
1 Kings 14 16 Et tradet Dominus Israel propter peccata Ieroboam, qui peccavit et peccare fecit Israel” ”.
1 Kings 14 17 Surrexit itaque uxor Ieroboam et abiit et venit in Thersa; cumque illa ingrederetur limen domus, puer mortuus est. 
1 Kings 14 18 Et sepelierunt eum, et planxit illum omnis Israel iuxta sermonem Domini, quem locutus est in manu servi sui Ahiae prophetae.
1 Kings 14 19 Reliqua autem gestorum Ieroboam, quomodo pugnaverit et quomodo regnaverit, ecce scripta sunt in libro annalium regum Israel. 
1 Kings 14 20 Dies autem, quibus regnavit Ieroboam, viginti duo anni sunt; et dormivit cum patribus suis. Regnavitque Nadab filius eius pro eo.
1 Kings 14 21 Porro Roboam filius Salomonis regnavit in Iuda. Quadraginta et unius anni erat Roboam, cum regnare coepisset, et decem et septem annos regnavit in Ierusalem civitate, quam elegit Dominus, ut poneret nomen suum ibi ex omnibus tribubus Israel. Nomen autem matris eius Naama Ammanites.
1 Kings 14 22 Et fecit Iuda malum coram Domino, et irritaverunt eum super omnibus, quae fecerant patres eorum in peccatis suis, quae peccaverant; 
1 Kings 14 23 aedificaverunt enim et ipsi sibi excelsa et lapides et palos super omnem collem excelsum et subter omnem arborem frondosam. 
1 Kings 14 24 Sed et prostibula fuerunt in terra; feceruntque omnes abominationes gentium, quas attrivit Dominus ante faciem filiorum Israel.
1 Kings 14 25 In quinto autem anno regni Roboam ascendit Sesac rex Aegypti in Ierusalem 
1 Kings 14 26 et tulit thesauros domus Domini et thesauros regios et universa diripuit, scuta quoque aurea omnia, quae fecerat Salomon. 
1 Kings 14 27 Pro quibus fecit rex Roboam scuta aerea et tradidit ea in manu ducum cursorum, qui excubabant ante ostium domus regis. 
1 Kings 14 28 Cumque ingrederetur rex in domum Domini, portabant ea cursores et postea reportabant ad armamentarium cursorum.
1 Kings 14 29 Reliqua autem gestorum Roboam et omnia, quae fecit, ecce scripta sunt in libro annalium regum Iudae. 
1 Kings 14 30 Fuitque bellum inter Roboam et Ieroboam cunctis diebus. 
1 Kings 14 31 Dormivit itaque Roboam cum patribus suis et sepultus est cum eis in civitate David; nomen autem matris eius Naama Ammanites. Et regnavit Abiam filius eius pro eo.
1 Kings 15 1 Igitur in octavo decimo anno regni Ieroboam filii Nabat regnavit Abiam super Iudam. 
1 Kings 15 2 Tribus annis regnavit in Ierusalem; nomen matris eius Maacha filia Abessalom. 
1 Kings 15 3 Ambulavitque in omnibus peccatis patris sui, quae fecerat ante eum; nec erat cor eius perfectum cum Domino Deo suo sicut cor David patris eius. 
1 Kings 15 4 Sed propter David dedit ei Dominus Deus suus lucernam in Ierusalem, ut suscitaret filium eius post eum et statueret Ierusalem; 
1 Kings 15 5 eo quod fecisset David rectum in oculis Domini et non declinasset ab omnibus, quae praeceperat ei, cunctis diebus vitae suae, excepta re Uriae Hetthaei. 
1 Kings 15 6 
1 Kings 15 7 Reliqua autem gestorum Abiam et omnia, quae fecit, nonne haec scripta sunt in libro annalium regum Iudae? Fuitque bellum inter Abiam et inter Ieroboam. 
1 Kings 15 8 Et dormivit Abiam cum patribus suis, et sepelierunt eum in civitate David; regnavitque Asa filius eius pro eo.
1 Kings 15 9 In anno ergo vicesimo Ieroboam regis Israel regnavit Asa rex Iudae 
1 Kings 15 10 et quadraginta et uno anno regnavit in Ierusalem. Nomen matris eius Maacha filia Abessalom.
1 Kings 15 11 Et fecit Asa rectum ante conspectum Domini sicut David pater eius. 
1 Kings 15 12 Et abstulit prostibula de terra purgavitque universas sordes idolorum, quae fecerant patres eius. 
1 Kings 15 13 Insuper et Maacham matrem suam amovit, ne esset domina, eo quod fecisset abominationem Aserae; confregitque Asa simulacrum turpissimum et combussit in torrente Cedron. 
1 Kings 15 14 Excelsa autem non abstulit; verumtamen cor Asa perfectum erat coram Domino cunctis diebus suis. 
1 Kings 15 15 Et intulit ea, quae sanctificaverat pater suus et quae ipse voverat, in domum Domini, argentum et aurum et vasa.
1 Kings 15 16 Bellum autem erat inter Asa et Baasa regem lsrael cunctis diebus eorum. 
1 Kings 15 17 Ascendit quoque Baasa rex Israel in Iudam et aedificavit Rama, ut non posset quispiam egredi vel ingredi de parte Asa regis Iudae. 
1 Kings 15 18 Tollens itaque Asa omne argentum et aurum, quod remanserat in thesauris domus Domini et in thesauris domus regiae, dedit illud in manu servorum suorum et misit ad Benadad filium Tabremmon filii Hezion regem Syriae, qui habitabat in Damasco, dicens: 
1 Kings 15 19 “ Foedus est inter me et te et inter patrem meum et patrem tuum; ideo misi tibi munera, argentum et aurum, et peto, ut irritum facias foedus, quod habes cum Baasa rege Israel, et recedat a me ”. 
1 Kings 15 20 Acquiescens Benadad regi Asa misit principes exercituum suorum in civitates Israel, et percusserunt Ahion et Dan et Abelbethmaacha et universam Chenereth cum omni terra Nephthali. 
1 Kings 15 21 Quod cum audisset Baasa, cessavit aedificare Rama et reversus est in Thersa. 
1 Kings 15 22 Rex autem Asa convocavit omnem Iudam, nullo excusato; et tulerunt lapides Rama et ligna eius, quibus aedificaverat Baasa, et exstruxit de eis rex Asa Gabaa Beniamin et Maspha.
1 Kings 15 23 Reliqua autem omnium gestorum Asa et universa fortitudo eius et cuncta, quae fecit, et civitates, quas exstruxit, nonne haec scripta sunt in libro annalium regum Iudae? Verumtamen in tempore senectutis suae doluit pedes; 
1 Kings 15 24 et dormivit cum patribus suis et sepultus est cum eis in civitate David patris sui. Regnavitque Iosaphat filius eius pro eo.
1 Kings 15 25 Nadab vero filius Ieroboam regnavit super Israel anno secundo Asa regis Iudae; regnavitque super Israel duobus annis. 
1 Kings 15 26 Et fecit, quod malum est in conspectu Domini, et ambulavit in viis patris sui et in peccato eius, quo peccare fecit Israel. 
1 Kings 15 27 Insidiatus est autem ei Baasa filius Ahiae de domo Issachar et percussit eum in Gebbethon, quae est urbs Philisthinorum; siquidem Nadab et omnis Israel obsidebant Gebbethon. 
1 Kings 15 28 Interfecit igitur illum Baasa in anno tertio Asa regis Iudae et regnavit pro eo. 
1 Kings 15 29 Cumque regnasset, percussit omnem domum Ieroboam; non dimisit ne unam quidem animam de semine eius, donec deleret eam iuxta verbum Domini, quod locutus fuerat in manu servi sui Ahiae Silonitis 
1 Kings 15 30 propter peccata Ieroboam, quae peccaverat et quibus peccare fecerat Israel, et propter delictum, quo irritaverat Dominum, Deum Israel.
1 Kings 15 31 Reliqua autem gestorum Nadab et omnia, quae fortiter operatus est, nonne haec scripta sunt in libro annalium regum Israel? 
1 Kings 15 32 Fuitque bellum inter Asa et Baasa regem Israel cunctis diebus eorum.
1 Kings 15 33 Anno tertio Asa regis Iudae regnavit Baasa filius Ahiae super omnem Israel in Thersa viginti quattuor annis; 
1 Kings 15 34 et fecit malum coram Domino ambulavitque in via Ieroboam et in peccato eius, quo peccare fecit Israel.
1 Kings 16 1 Factus est autem sermo Domini ad Iehu filium Hanani contra Baasa dicens: 
1 Kings 16 2 “ Pro eo quod exaltavi te de pulvere et posui te ducem super populum meum Israel, tu autem ambulasti in via Ieroboam et peccare fecisti populum meum Israel, ut me irritares in peccatis eorum, 
1 Kings 16 3 ecce ego demetam posteriora Baasa et posteriora domus eius et faciam domum tuam sicut domum Ieroboam filii Nabat. 
1 Kings 16 4 Qui mortuus fuerit de Baasa in civitate, comedent eum canes; et, qui mortuus fuerit ex eo in agro, comedent eum volucres caeli”.
1 Kings 16 5 Reliqua autem gestorum Baasa et quaecumque fecit et fortitudo eius, nonne haec scripta sunt in libro annalium regum Israel? 
1 Kings 16 6 Dormivit ergo Baasa cum patribus suis sepultusque est in Thersa; et regnavit Ela filius eius pro eo.
1 Kings 16 7 Sed et in manu Iehu filii Hanani prophetae verbum Domini factum est ad Baasa et ad domum eius propter omne malum, quod fecerat coram Domino ad irritandum eum in operibus manuum suarum, ut fieret sicut domus Ieroboam, eo quod percussisset eam.
1 Kings 16 8 Anno vicesimo sexto Asa regis Iudae regnavit Ela filius Baasa super Israel in Thersa duobus annis. 
1 Kings 16 9 Et rebellavit contra eum servus suus Zamri dux mediae partis curruum. Erat autem Ela in Thersa bibens et temulentus in domo Arsa praefecti domus in Thersa; 
1 Kings 16 10 irruens ergo Zamri percussit et occidit eum anno vicesimo septimo Asa regis Iudae et regnavit pro eo. 
1 Kings 16 11 Cumque regnasset et sedisset super solium eius, percussit omnem domum Baasa et non dereliquit ex eo quidquid masculini sexus et propinquos et amicos eius. 
1 Kings 16 12 Delevitque Zamri omnem domum Baasa iuxta verbum Domini, quod locutus fuerat ad Baasa in manu Iehu prophetae, 
1 Kings 16 13 propter universa peccata Baasa et peccata Ela filii eius, qui peccaverunt et peccare fecerunt Israel provocantes Dominum, Deum Israel, in vanitatibus suis.
1 Kings 16 14 Reliqua autem gestorum Ela et omnia, quae fecit, nonne haec scripta sunt in libro annalium regum Israel?
1 Kings 16 15 Anno vicesimo septimo Asa regis Iudae regnavit Zamri septem diebus in Thersa. Porro exercitus obsidebat Gebbethon urbem Philisthinorum. 
1 Kings 16 16 Cumque audisset rebellasse Zamri et occidisse regem, fecit sibi regem omnis Israel Amri, qui erat princeps militiae super Israel in die illa in castris. 
1 Kings 16 17 Ascendit ergo Amri et omnis Israel cum eo de Gebbethon, et obsidebant Thersa; 
1 Kings 16 18 videns autem Zamri quod expugnanda esset civitas, ingressus est palatium et succendit super se domum regiam et mortuus est igne 
1 Kings 16 19 in peccatis suis, quae peccaverat faciens malum coram Domino et ambulans in via Ieroboam et in peccato eius, quo fecit peccare Israel.
1 Kings 16 20 Reliqua autem gestorum Zamri et rebellio, quam fecit, nonne haec scripta sunt in libro annalium regum Israel?
1 Kings 16 21 Tunc divisus est populus Israel in duas partes: media pars populi sequebatur Thebni filium Gineth, ut constitueret eum regem, et media pars Amri. 
1 Kings 16 22 Praevaluit autem populus, qui erat cum Amri, populo, qui sequebatur Thebni filium Gineth; mortuusque est Thebni, et regnavit Amri.
1 Kings 16 23 Anno tricesimo primo Asa regis Iudae regnavit Amri super Israel duodecim annis; in Thersa regnavit sex annis. 
1 Kings 16 24 Emitque montem Samariae a Somer duobus talentis argenti et aedificavit eum et vocavit nomen civitatis, quam exstruxerat, nomine Somer domini montis Samariae. 
1 Kings 16 25 Fecit autem Amri malum in conspectu Domini et operatus est nequiter super omnes, qui fuerunt ante eum; 
1 Kings 16 26 ambulavitque in omni via Ieroboam filii Nabat et in peccato eius, quo peccare fecerat Israel, ut irritaret Dominum, Deum Israel, in vanitatibus suis.
1 Kings 16 27 Reliqua autem gestorum Amri et proelia eius, quae fortiter gessit, nonne haec scripta sunt in libro annalium regum Israel? 
1 Kings 16 28 Et dormivit Amri cum patribus suis et sepultus est in Samaria; regnavitque Achab filius eius pro eo.
1 Kings 16 29 Achab vero filius Amri regnavit super Israel anno tricesimo octavo Asa regis Iudae; et regnavit Achab filius Amri super Israel in Samaria viginti et duobus annis. 
1 Kings 16 30 Et fecit Achab filius Amri malum in conspectu Domini super omnes, qui fuerunt ante eum. 
1 Kings 16 31 Nec suffecit ei, ut ambularet in peccatis Ieroboam filii Nabat; insuper duxit uxorem Iezabel filiam Ethbaal regis Sidoniorum et abiit et servivit Baal et adoravit eum. 
1 Kings 16 32 Et posuit aram Baal in templo Baal, quod aedificaverat in Samaria, 
1 Kings 16 33 et fecit Achab palum. Et addidit Achab in opere suo irritans Dominum, Deum Israel, super omnes reges Israel, qui fuerant ante eum. 
1 Kings 16 34 In diebus eius aedificavit Hiel de Bethel Iericho; in Abiram primitivo suo fundavit eam et in Segub novissimo suo posuit portas eius, iuxta verbum Domini, quod locutus fuerat in manu Iosue filii Nun.
1 Kings 17 1 Et dixit Elias Thesbites de Thesbi in Galaad ad Achab: “ Vivit Dominus, Deus Israel, in cuius conspectu sto. Non erit annis his ros et pluvia, nisi iuxta oris mei verba! ”.
1 Kings 17 2 Et factum est verbum Domini ad eum dicens: 
1 Kings 17 3 “ Recede hinc et vade contra orientem et abscondere in torrente Charith, qui est contra Iordanem, 
1 Kings 17 4 et ibi de torrente bibes; corvisque praecepi, ut pascant te ibi ”. 
1 Kings 17 5 Abiit ergo et fecit iuxta verbum Domini; cumque abisset, sedit in torrente Charith, qui est contra Iordanem. 
1 Kings 17 6 Corvi quoque deferebant ei panem et carnes mane, similiter panem et carnes vesperi; et bibebat de torrente. 
1 Kings 17 7 Post dies autem siccatus est torrens; non enim pluerat super terram.
1 Kings 17 8 Factus est igitur sermo Domini ad eum dicens: 
1 Kings 17 9 “ Surge et vade in Sarepta Sidoniorum et manebis ibi; praecepi enim ibi mulieri viduae, ut pascat te ”. 
1 Kings 17 10 Surrexit et abiit Sareptam. Cumque venisset ad portam civitatis, apparuit ei mulier vidua colligens ligna; et vocavit eam dixitque: “ Da mihi paululum aquae in vase, ut bibam ”. 
1 Kings 17 11 Cumque illa pergeret, ut afferret, clamavit post tergum eius dicens: “ Affer mihi, obsecro, et buccellam panis in manu tua ”. 
1 Kings 17 12 Quae respondit: “ Vivit Dominus Deus tuus, non habeo panem, nisi quantum pugillus capere potest farinae in hydria et paululum olei in lecytho. En colligo duo ligna, ut ingrediar et faciam illud mihi et filio meo, ut comedamus et moriamur ”.
1 Kings 17 13 Ad quam Elias ait: “ Noli timere, sed vade et fac, sicut dixisti; verumtamen mihi primum fac de ipsa farinula subcinericium panem parvulum et affer ad me; tibi autem et filio tuo facies postea. 
1 Kings 17 14 Haec autem dicit Dominus, Deus Israel: “Hydria farinae non deficiet, nec lecythus olei minuetur usque ad diem, in qua daturus est Dominus pluviam super faciem terrae” ”. 
1 Kings 17 15 Quae abiit et fecit iuxta verbum Eliae et comedit illa et ipse et domus eius per dies. 
1 Kings 17 16 Hydria farinae non defecit, et lecythus olei non est imminutus iuxta verbum Domini, quod locutus fuerat in manu Eliae.
1 Kings 17 17 Factum est autem post haec, aegrotavit filius mulieris matris familiae; et erat languor fortis nimis, ita ut non remaneret in eo halitus. 
1 Kings 17 18 Dixit ergo ad Eliam: “ Quid mihi et tibi, vir Dei? Ingressus es ad me, ut rememorarentur iniquitates meae, et interficeres filium meum? ”. 
1 Kings 17 19 Et ait ad eam: “ Da mihi filium tuum ”. Tulitque eum de sinu illius et portavit in cenaculum, ubi ipse manebat, et posuit super lectulum suum; 
1 Kings 17 20 clamavitque ad Dominum et dixit: “ Domine Deus meus, etiamne viduam, apud quam ego ut hospes habito, afflixisti, ut interficeres filium eius? ”. 
1 Kings 17 21 Et expandit se atque mensus est super puerum tribus vicibus et clamavit ad Dominum et ait: “ Domine Deus meus, revertatur, oro, anima pueri huius in viscera eius ”. 
1 Kings 17 22 Et exaudivit Dominus vocem Eliae, et reversa est anima pueri intra eum, et revixit. 
1 Kings 17 23 Tulitque Elias puerum et deposuit eum de cenaculo in inferiorem domum et tradidit matri suae et ait illi: “ En vivit filius tuus ”. 
1 Kings 17 24 Dixitque mulier ad Eliam: “ Nunc in isto cognovi quoniam vir Dei es tu, et verbum Domini in ore tuo verum est ”.
1 Kings 18 1 Post dies multos factum est verbum Domini ad Eliam in anno tertio dicens: “ Vade et ostende te Achab, ut dem pluviam super faciem terrae ”. 
1 Kings 18 2 Ivit ergo Elias, ut ostenderet se Achab. Erat autem fames vehemens in Samaria. 
1 Kings 18 3 Vocavitque Achab Abdiam dispensatorem domus suae. Abdias autem timebat Dominum valde; 
1 Kings 18 4 nam, cum interficeret Iezabel prophetas Domini, tulit ille centum prophetas et abscondit eos quinquagenos et quinquagenos in speluncis et pavit eos pane et aqua. 
1 Kings 18 5 Dixit ergo Achab ad Abdiam: “ Vade in terra ad universos fontes aquarum et in cunctas valles, si forte invenire possimus herbam, ut salvemus equos et mulos et nullum de iumentis interficere debeamus ”. 
1 Kings 18 6 Diviseruntque sibi regiones, ut circuirent eas: Achab ibat per viam unam, et Abdias per viam alteram seorsum.
1 Kings 18 7 Cumque esset Abdias in via, Elias occurrit ei; qui cum cognovisset eum, cecidit super faciem suam et ait: “ Num tu es, domine mi, Elias? ”. 
1 Kings 18 8 Cui ille respondit: “ Ego. Vade, dic domino tuo: “Adest Elias” ”. 
1 Kings 18 9 Et ille: “ Quid peccavi, inquit, quoniam trades me servum tuum in manu Achab, ut interficiat me? 
1 Kings 18 10 Vivit Dominus Deus tuus, non est gens aut regnum, quo non miserit dominus meus te requirens et, respondentibus cunctis: “Non est hic”, adiuravit regna singula et gentes, eo quod minime reperireris. 
1 Kings 18 11 Et nunc dicis mihi: “Vade et dic domino tuo: Adest Elias”. 
1 Kings 18 12 Cumque recessero a te, spiritus Domini asportabit te in locum, quem ego ignoro; et ingressus nuntiabo Achab, et non inveniet te et interficiet me. Servus autem tuus timet Dominum ab infantia sua. 
1 Kings 18 13 Numquid non indicatum est domino meo quid fecerim, cum interficeret Iezabel prophetas Domini: quod absconderim de prophetis Domini centum viros, quinquagenos et quinquagenos in speluncis et paverim eos pane et aqua? 
1 Kings 18 14 Et nunc tu dicis: “Vade et dic domino tuo: Adest Elias”, ut interficiat me ”. 
1 Kings 18 15 Dixit Elias: “ Vivit Dominus exercituum ante cuius vultum sto: hodie apparebo ei ”.
1 Kings 18 16 Abiit ergo Abdias in occursum Achab et indicavit ei. Venitque Achab in occursum Eliae 
1 Kings 18 17 et, cum vidisset eum, ait: “ Tune es, qui conturbas Israel? ”. 
1 Kings 18 18 Et ille ait: “ Non turbavi Israel, sed tu et domus patris tui, qui dereliquistis mandata Domini, et secutus es Baalim. 
1 Kings 18 19 Verumtamen nunc mitte et congrega ad me universum Israel in monte Carmeli et prophetas Baal quadringentos quinquaginta prophetasque Aserae quadringentos, qui comedunt de mensa Iezabel ”.
1 Kings 18 20 Misit Achab ad omnes filios Israel et congregavit prophetas in monte Carmeli. 
1 Kings 18 21 Accedens autem Elias ad omnem populum ait: “ Usquequo claudicatis in duas partes? Si Dominus est Deus, sequimini eum; si autem Baal, sequimini illum ”. Et non respondit ei populus verbum. 
1 Kings 18 22 Et ait rursus Elias ad populum: “ Ego remansi propheta Domini solus; prophetae autem Baal quadringenti et quinquaginta viri sunt. 
1 Kings 18 23 Dentur nobis duo boves, et illi eligant sibi bovem unum et in frusta caedentes ponant super ligna; ignem autem non supponant. Et ego faciam bovem alterum et imponam super ligna; ignemque non supponam. 
1 Kings 18 24 Invocate nomen dei vestri, et ego invocabo nomen Domini; et Deus, qui exaudierit per ignem, ipse est Deus! ”. Respondens omnis populus ait: “ Optima propositio ”.
1 Kings 18 25 Dixit ergo Elias prophetis Baal: “ Eligite vobis bovem unum et facite primi, quia vos plures estis; et invocate nomen dei vestri ignemque non supponatis ”. 
1 Kings 18 26 Qui cum tulissent bovem, quem dederat eis, fecerunt et invocabant nomen Baal de mane usque ad meridiem dicentes: “ Baal, exaudi nos! ”. Et non erat vox, nec qui responderet. Saliebantque in circuitu altaris, quod fecerant. 
1 Kings 18 27 Cumque esset iam meridies, illudebat eis Elias dicens: “ Clamate voce maiore; deus enim est et forsitan occupatus est aut secessit aut in itinere aut certe dormit, ut excitetur ”. 
1 Kings 18 28 Clamabant ergo voce magna et incidebant se iuxta ritum suum cultris et lanceolis, donec perfunderentur sanguine.
1 Kings 18 29 Postquam autem transiit meridies, et, illis prophetantibus, venerat tempus, quo sacrificium offerri solet, nec audiebatur vox, neque aliquis respondebat nec attendebat orantes, 
1 Kings 18 30 dixit Elias omni populo: “ Venite ad me ”. Et, accedente ad se populo, curavit altare Domini, quod destructum fuerat; 
1 Kings 18 31 et tulit duodecim lapides iuxta numerum tribuum filiorum Iacob, ad quem factus est sermo Domini dicens: “ Israel erit nomen tuum ”. 
1 Kings 18 32 Et aedificavit lapidibus altare in nomine Domini fecitque aquaeductum quasi pro duobus satis in circuitu altaris 
1 Kings 18 33 et composuit ligna divisitque per membra bovem et posuit super ligna 
1 Kings 18 34 et ait: “ Implete quattuor hydrias aqua et fundite super holocaustum et super ligna ”. Rursumque dixit: “ Etiam secundo hoc facite ”. Qui cum fecissent et secundo, ait: “ Etiam tertio idipsum facite ”. Feceruntque et tertio, 
1 Kings 18 35 et currebant aquae circum altare, et fossa aquaeductus repleta est.
1 Kings 18 36 Cumque iam tempus esset, ut offerretur sacrificium, accedens Elias propheta ait: “ Domine, Deus Abraham, Isaac et Israel, hodie ostende quia tu es Deus in Israel, et ego servus tuus et iuxta praeceptum tuum feci omnia haec. 
1 Kings 18 37 Exaudi me, Domine, exaudi me, ut discat populus iste quia tu, Domine, es Deus et tu convertisti cor eorum iterum! ”.
1 Kings 18 38 Cecidit autem ignis Domini et voravit holocaustum et ligna et lapides, pulverem quoque et aquam, quae erat in aquaeductu lambens. 
1 Kings 18 39 Quod cum vidisset omnis populus, cecidit in faciem suam et ait: “ Dominus ipse est Deus, Dominus ipse est Deus! ”. 
1 Kings 18 40 Dixitque Elias ad eos: “ Apprehendite prophetas Baal, et ne unus quidem effugiat ex eis! ”. Quos cum comprehendissent, duxit eos Elias ad torrentem Cison et interfecit eos ibi.
1 Kings 18 41 Et ait Elias ad Achab: “ Ascende, comede et bibe, quia sonus multae pluviae est ”. 
1 Kings 18 42 Ascendit Achab, ut comederet et biberet. Elias autem ascendit in verticem Carmeli et pronus in terram posuit faciem inter genua sua 
1 Kings 18 43 et dixit ad puerum suum: “ Ascende et prospice contra mare ”. Qui, cum ascen disset et contemplatus esset, ait: “ Non est quidquam ”. Et rursum ait illi: “ Revertere septem vicibus ”. 
1 Kings 18 44 In septima autem vice dixit: “ Ecce nubecula parva quasi manus hominis ascendit de mari ”. Et ait: “ Ascende et dic Achab: Iunge et descende, ne occupet te pluvia! ”. 
1 Kings 18 45 Et factum est interea: ecce caeli contenebrati sunt, et nubes et ventus, et facta est pluvia grandis. Ascendens itaque Achab abiit in Iezrahel. 
1 Kings 18 46 Et manus Domini facta est super Eliam; accinctisque lumbis, currebat ante Achab, donec veniret in Iezrahel.
1 Kings 19 1 Nuntiavit autem Achab Iezabel omnia, quae fecerat Elias, et quomodo occidisset universos prophetas gladio. 
1 Kings 19 2 Misitque Iezabel nuntium ad Eliam dicens: “ Haec mihi faciant dii et haec addant, nisi hac hora cras posuero animam tuam sicut animam unius ex illis ”. 
1 Kings 19 3 Timuit ergo Elias et surgens abiit, ut animam suam salvaret, venitque in Bersabee Iudae et dimisit ibi puerum suum. 
1 Kings 19 4 Et perrexit in desertum via unius diei; cumque venisset et sederet subter unam iuniperum, petivit animae suae, ut moreretur, et ait: “ Sufficit mihi, Domine! Tolle animam meam; neque enim melior sum quam patres mei ”. 
1 Kings 19 5 Proiecitque se et obdormivit in umbra iuniperi; et ecce angelus tetigit eum et dixit illi: “ Surge, comede! ”. 
1 Kings 19 6 Respexit, et ecce ad caput suum subcinericius panis et vas aquae; comedit ergo et bibit et rursum obdormivit. 
1 Kings 19 7 Reversusque est angelus Domini secundo et tetigit eum dixitque illi: “ Surge, comede! Grandis enim tibi restat via ”. 
1 Kings 19 8 Qui, cum surrexisset, comedit et bibit et ambulavit in fortitudine cibi illius quadraginta diebus et quadraginta noctibus usque ad montem Dei Horeb.
1 Kings 19 9 Cumque venisset illuc, mansit in spelunca. Et ecce sermo Domini ad eum dixitque illi: “ Quid hic agis, Elia? ”. 
1 Kings 19 10 At ille respondit: “ Zelo zelatus sum pro Domino, Deo exercituum, quia dereliquerunt pactum tuum filii Israel, altaria tua destruxerunt et prophetas tuos occiderunt gladio; et derelictus sum ego solus, et quaerunt animam meam, ut auferant eam ”. 
1 Kings 19 11 Et ait ei: “ Egredere et sta in monte coram Domino ”. Et ecce Dominus transit, et ventus grandis et fortis subvertens montes et conterens petras ante Dominum; non in vento Dominus. Et post ventum, commotio; non in commotione Dominus. 
1 Kings 19 12 Et post commotionem, ignis; non in igne Dominus. Et post ignem, sibilus aurae tenuis. 
1 Kings 19 13 Quod cum audisset Elias, operuit vultum suum pallio et egressus stetit in ostio speluncae; et ecce vox ad eum dicens: “ Quid agis hic, Elia? ”. 
1 Kings 19 14 Et ille respondit: “ Zelo zelatus sum pro Domino, Deo exercituum, quia dereliquerunt pactum tuum filii Israel, altaria tua destruxerunt et prophetas tuos occiderunt gladio; et derelictus sum ego solus, et quaerunt animam meam, ut auferant eam ”.
1 Kings 19 15 Et ait Dominus ad eum: “ Vade et revertere in viam tuam per desertum in Damascum. Cumque perveneris, unges Hazael regem super Syriam; 
1 Kings 19 16 et Iehu filium Namsi unges regem super Israel; Eliseum autem filium Saphat, qui est de Abelmehula, unges prophetam pro te. 
1 Kings 19 17 Et erit: quicumque fugerit gladium Hazael, occidet eum Iehu; et, qui fugerit gladium Iehu, interficiet eum Eliseus. 
1 Kings 19 18 Et relinquam mihi in Israel septem milia: universorum genua, quae non sunt incurvata ante Baal, et omne os, quod non osculatum est eum ”.
1 Kings 19 19 Profectus ergo inde repperit Eliseum filium Saphat arantem duodecim iugis boum; et ipse cum duodecimo erat. Cumque venisset Elias ad eum, misit pallium suum super illum, 
1 Kings 19 20 qui statim, relictis bobus, cucurrit post Eliam et ait: “ Osculer, oro, patrem meum et matrem meam, et sic sequar te ”. Dixitque ei: “ Vade et revertere; quid enim feci tibi? ”.
1 Kings 19 21 Reversus autem ab eo tulit par boum et mactavit illud et in iugo boum coxit carnes et dedit populo, et comederunt. Consurgensque abiit et secutus est Eliam et ministrabat ei.
1 Kings 20 1 Porro Benadad rex Syriae congregavit omnem exerci tum suum et triginta duos reges secum et equos et currus et ascendens pugnabat contra Samariam et obsidebat eam. 
1 Kings 20 2 Mittensque nuntios ad Achab regem Israel in civitatem 
1 Kings 20 3 ait: “ Haec dicit Benadad: Argentum tuum et aurum tuum meum est, et uxores tuae et filii tui optimi mei sunt ”. 
1 Kings 20 4 Responditque rex Israel: “ Iuxta verbum tuum, domine mi rex; tuus sum ego et omnia mea ”. 
1 Kings 20 5 Revertentesque nuntii dixerunt: “ Haec dicit Benadad: Quia misi ad te dicens: “Argentum tuum et aurum tuum et uxores tuas et filios tuos dabis mihi”, 
1 Kings 20 6 profecto cras hac eadem hora mittam servos meos ad te, et scrutabuntur domum tuam et domum servorum tuorum; et omne, quod oculis tuis pretiosum est, ponent in manibus suis et auferent ”.
1 Kings 20 7 Vocavit autem rex Israel omnes seniores terrae et ait: “ Animadvertite et videte quoniam insidietur nobis; misit enim ad me pro uxoribus meis et filiis et pro argento et auro, et non abnui ”. 
1 Kings 20 8 Dixeruntque omnes maiores natu et universus populus ad eum: “ Non audias neque acquiescas illi ”. 
1 Kings 20 9 Respondit itaque nuntiis Benadad: “ Dicite domino meo regi: Omnia, propter quae misisti ad me servum tuum initio, faciam; hanc autem rem facere non possum ”. Reversique nuntii rettulerunt ei. 
1 Kings 20 10 Qui remisit et ait: “ Haec faciant mihi dii et haec addant, si suffecerit pulvis Samariae pugillis omnis populi, qui sequitur me ”. 
1 Kings 20 11 Et respondens rex Israel ait: “ Dicite ei: Ne glorietur accinctus aeque ut discinctus ”. 
1 Kings 20 12 Factum est autem, cum audisset verbum istud, bibebat ipse et reges in umbraculis et ait servis suis: “ Circumdate civitatem! ”. Et circumdederunt eam.
1 Kings 20 13 Et ecce propheta unus accedens ad Achab regem Israel ait: “ Haec dicit Dominus: Certe vidisti omnem multitudinem hanc nimiam. Ecce ego tradam eam in manu tua hodie, ut scias quia ego sum Dominus ”. 
1 Kings 20 14 Et ait Achab: “ Per quem? ”. Dixitque ei: “ Haec dicit Dominus: Per pedisequos principum provinciarum ”. Et ait: “ Quis incipiet proeliari? ”. Et ille dixit: “ Tu ”.
1 Kings 20 15 Recensuit ergo pueros principum provinciarum et repperit numerum ducentorum triginta duorum; et post eos recensuit populum, omnes filios Israel, septem milia. 
1 Kings 20 16 Et egressi sunt meridie. Benadad autem bibebat temulentus in umbraculis ipse et reges triginta duo cum eo, qui ad auxilium eius venerant. 
1 Kings 20 17 Egressi sunt autem pueri principum provinciarum in prima fronte. Misit itaque Benadad, qui nuntiaverunt ei dicentes: “ Viri egressi sunt de Samaria ”. 
1 Kings 20 18 At ille ait: “ Sive pro pace veniunt, apprehendite eos vivos; sive ut proelientur, vivos eos capite ”. 
1 Kings 20 19 Egressi erant ergo ex urbe pueri principum provinciarum, ac reliquus exercitus sequebatur, 
1 Kings 20 20 et percussit unusquisque virum, qui contra se venerat; fugeruntque Syri, et persecutus est eos Israel. Fugit quoque Benadad rex Syriae in equo cum equitibus. 
1 Kings 20 21 Necnon egressus rex Israel percussit equos et currus et percussit Syriam plaga magna.
1 Kings 20 22 Accedens autem propheta ad regem Israel dixit ei: “ Vade et confortare et scito et vide quid facias; vertente enim anno rex Syriae ascendet contra te ”.
1 Kings 20 23 Servi vero regis Syriae dixerunt ei: “ Deus montium est Deus eorum, ideo superaverunt nos; sed pugnemus contra eos in campestribus et obtinebimus eos. 
1 Kings 20 24 Fac ergo hoc: Amove reges singulos a loco suo et pone principes pro eis; 
1 Kings 20 25 et instaura numerum militum, qui ceciderunt de tuis, et equos secundum equos pristinos et currus secundum currus, quos ante habuisti, et pugnabimus contra eos in campestribus: et videbis quod obtinebimus eos ”. Credidit consilio eorum et fecit ita.
1 Kings 20 26 Igitur vertente anno recensuit Benadad Syros et ascendit in Aphec, ut pugnaret contra Israel. 
1 Kings 20 27 Porro filii Israel recensiti sunt et, acceptis cibariis, profecti ex adverso castraque metati sunt contra eos, quasi duo parvi greges caprarum; Syri autem repleverunt terram.
1 Kings 20 28 Et accedens vir Dei dixit ad regem Israel: “ Haec dicit Dominus: Quia dixerunt Syri: “Deus montium est Dominus et non est Deus vallium”, dabo omnem multitudinem hanc grandem in manu tua, et scietis quia ego Dominus ”. 
1 Kings 20 29 Dirigebant septem diebus ex adverso hi atque illi acies, septima autem die commissum est bellum; percusseruntque filii Israel de Syris centum milia peditum in die una. 
1 Kings 20 30 Fugerunt autem, qui remanserant in Aphec, in civitatem, et cecidit murus super viginti septem milia hominum, qui remanserant. Porro Benadad fugiens ingressus est civitatem in cubiculum, quod erat intra cubiculum. 
1 Kings 20 31 Dixeruntque ei servi sui: “ Ecce audivimus quod reges domus Israel clementes sint; ponamus itaque saccos in lumbis nostris et funiculos in capitibus nostris et egrediamur ad regem Israel; forsitan salvabit animam tuam ”. 
1 Kings 20 32 Accinxerunt saccis lumbos suos et posuerunt funes in capitibus suis veneruntque ad regem Israel et dixerunt: “ Servus tuus Benadad dicit: “Vivat, oro te, anima mea” ”. Et ille ait: “ Si adhuc vivit, frater meus est ”. 
1 Kings 20 33 Quod acceperunt viri pro omine et festinantes rapuerunt verbum ex ore eius atque dixerunt: “ Frater tuus Benadad ”. Et dixit eis: “ Ite et adducite eum ”. Egressus est ergo ad eum Benadad, et levavit eum in currum suum. 
1 Kings 20 34 Qui dixit ei: “ Civitates, quas tulit pater meus a patre tuo, reddam; et plateas fac tibi in Damasco, sicut fecit pater meus in Samaria ”. Achab: “ Ego autem, inquit, foederatum te dimittam ”. Et pepigit ei foedus et dimisit eum.
1 Kings 20 35 Tunc vir quidam de filiis prophetarum dixit ad socium suum in sermone Domini: “ Percute me! ”. At ille noluit percutere. 
1 Kings 20 36 Cui ait: “ Quia noluisti audire vocem Domini, ecce recedes a me, et percutiet te leo ”. Cumque paululum recessisset ab eo, invenit eum leo atque percussit. 
1 Kings 20 37 Sed et alterum inveniens virum dixit ad eum: “ Percute me! ”. Qui percussit eum et vulneravit. 
1 Kings 20 38 Abiit ergo propheta et occurrit regi in via et mutavit aspectum ponens fasciam super oculos suos. 
1 Kings 20 39 Cumque rex transiret, clamavit ad regem et ait: “ Servus tuus egressus est ad proeliandum comminus; cumque fugisset vir unus, adduxit eum quidam ad me et ait: “Custodi virum istum! Qui si lapsus fuerit, erit anima tua pro anima eius, aut talentum argenti appendes”. 
1 Kings 20 40 Dum autem ego turbatus huc illucque me verterem, subito non comparuit ”. Et ait rex Israel ad eum: “ Hoc est iudicium tuum, quod ipse decrevisti ”. 
1 Kings 20 41 At ille statim abstulit fasciam de oculis suis, et cognovit eum rex Israel quod esset de prophetis. 
1 Kings 20 42 Qui ait ad eum: “ Haec dicit Dominus: Quia dimisisti de manu tua virum, quem morti devoveram, erit anima tua pro anima eius, et populus tuus pro populo eius ”. 
1 Kings 20 43 Reversus est igitur rex Israel in domum suam tristis et indignans venitque in Samariam.
1 Kings 21 1 Postea autem factum est hoc. Vinea erat Naboth Iez rahelitae, quae erat in Iezrahel iuxta palatium Achab regis Samariae. 
1 Kings 21 2 Locutus est ergo Achab ad Naboth dicens: “ Da mihi vineam tuam, ut faciam mihi hortum holerum, quia vicina est et prope domum meam. Daboque tibi pro ea vineam meliorem aut, si tibi commodius putas, argenti pretium quanto digna est ”. 
1 Kings 21 3 Cui respondit Naboth: “ Propitius mihi sit Dominus, ne dem hereditatem patrum meorum tibi ”.
1 Kings 21 4 Venit ergo Achab in domum suam tristis et indignans super verbo, quod locutus fuerat ad eum Naboth Iezrahelites dicens: “ Non dabo tibi hereditatem patrum meorum ”. Et proiciens se in lectulum suum avertit faciem ad parietem et non comedit panem. 
1 Kings 21 5 Ingressa est autem ad eum Iezabel uxor sua dixitque ei: “ Quid est hoc, unde anima tua contristata est? Et quare non comedis panem? ”. 
1 Kings 21 6 Qui respondit ei: “ Quia locutus sum Naboth Iezrahelitae et dixi ei: Da mihi vineam tuam, accepta pecunia; aut, si tibi placet, dabo tibi vineam pro ea. Et ille ait: “Non dabo tibi vineam meam” ”. 
1 Kings 21 7 Dixit ergo ad eum Iezabel uxor eius: “ Grandis auctoritatis es et bene regis regnum Israel! Surge et comede panem et aequo esto animo; ego dabo tibi vineam Naboth Iezrahelitae ”.
1 Kings 21 8 Scripsit itaque litteras ex nomine Achab et signavit eas anulo eius et misit ad maiores natu et ad optimates, qui erant in civitate eius et habitabant cum Naboth. 
1 Kings 21 9 Litterarum autem haec erat sententia: “ Praedicate ieiunium et sedere facite Naboth in capite populi 
1 Kings 21 10 et submittite duos viros filios Belial contra eum, et testimonium dicant: “Maledixisti Deum et regem”; et educite eum et lapidate, sicque moriatur ”. 
1 Kings 21 11 Fecerunt ergo cives eius maiores natu et optimates, qui habitabant cum eo in urbe, sicut praeceperat eis Iezabel et sicut scriptum erat in litteris, quas miserat ad eos. 
1 Kings 21 12 Praedicaverunt ieiunium et sedere fecerunt Naboth in capite populi; 
1 Kings 21 13 et ingressi duo viri filii Belial sederunt contra eum et illi, ut viri diabolici, dixerunt contra eum testimonium coram multitudine: “ Maledixit Naboth Deum et regem ”. Quam ob rem eduxerunt eum extra civitatem et lapidibus interfecerunt; 
1 Kings 21 14 miseruntque ad Iezabel dicentes: “ Lapidatus est Naboth et mortuus est ”.
1 Kings 21 15 Factum est autem cum audisset Iezabel lapidatum Naboth et mortuum, locuta est ad Achab: “ Surge, posside vineam Naboth Iezrahelitae, qui noluit tibi acquiescere et dare eam, accepta pecunia; non enim vivit Naboth, sed mortuus est ”. 
1 Kings 21 16 Quod cum audisset Achab, mortuum videlicet Naboth, surrexit et descendebat in vineam Naboth Iezrahelitae, ut possideret eam.
1 Kings 21 17 Factus est igitur sermo Domini ad Eliam Thesbiten dicens: 
1 Kings 21 18 “ Surge et descende in occursum Achab regis Israel, qui est in Samaria; ecce est in vinea Naboth, ad quam descendit, ut possideat eam. 
1 Kings 21 19 Et loqueris ad eum dicens: Haec dicit Dominus: Occidisti, insuper et possedisti! Et post haec addes: Haec dicit Dominus: In loco, in quo linxerunt canes sanguinem Naboth, lambent tuum quoque sanguinem ”. 
1 Kings 21 20 Et ait Achab ad Eliam: “ Num invenisti me, inimice mi? ”. Qui dixit: “ Inveni, eo quod venumdatus sis, ut faceres malum in conspectu Domini. 
1 Kings 21 21 Ecce ego inducam super te malum et demetam posteriora tua et interficiam de Achab quidquid masculini sexus sive impuberem sive puberem in Israel. 
1 Kings 21 22 Et dabo domum tuam sicut domum Ieroboam filii Nabat et sicut domum Baasa filii Ahia, quia egisti, ut me ad iracundiam provocares, et peccare fecisti Israel. 
1 Kings 21 23 Sed et de Iezabel locutus est Dominus dicens: Canes comedent Iezabel in agro Iezrahel. 
1 Kings 21 24 Qui de Achab mortuus fuerit in civitate, comedent eum canes; qui autem mortuus fuerit in agro, comedent eum volucres caeli ”.
1 Kings 21 25 Igitur non fuit alter talis sicut Achab, qui venumdatus est, ut faceret malum in conspectu Domini; concitavit enim eum Iezabel uxor sua, 
1 Kings 21 26 et abominabilis effectus est, in tantum ut sequeretur idola secundum omnia, quae fecerant Amorraei, quos consumpsit Dominus a facie filiorum Israel.
1 Kings 21 27 Itaque cum audisset Achab sermones istos, scidit vestem suam et operuit cilicio carnem suam ieiunavitque et dormivit in sacco et ambulabat demisso capite. 
1 Kings 21 28 Factus est autem sermo Domini ad Eliam Thesbiten dicens: 
1 Kings 21 29 Nonne vidisti humiliatum Achab coram me? Quia igitur humiliatus est mei causa, non inducam malum in diebus eius, sed in diebus filii sui inferam malum domui eius ”.
1 Kings 22 1 Transierunt igitur tres anni absque bello inter Syriam et Israel. 
1 Kings 22 2 In anno autem tertio descendit Iosaphat rex ludae ad regem Israel, 
1 Kings 22 3 dixitque rex Israel ad servos suos: “ Ignoratis quod nostra sit Ramoth Galaad et neglegimus tollere eam de manu regis Syriae? ”. 
1 Kings 22 4 Et ait ad Iosaphat: “ Veniesne mecum ad proeliandum in Ramoth Galaad? ”.
1 Kings 22 5 Dixitque Iosaphat ad regem Israel: “ Sicut ego sum, ita et tu; populus meus et populus tuus unum sunt, et equites mei et equites tui ”. Dixitque Iosaphat ad regem Israel: “ Quaere, oro te, hodie sermonem Domini ”. 
1 Kings 22 6 Congregavit ergo rex Israel prophetas quadringentos circiter viros et ait ad eos: “ Ire debeo in Ramoth Galaad ad bellandum, an quiescere? ”. Qui responderunt: “ Ascende, et dabit Dominus in manu regis ”. 
1 Kings 22 7 Dixit autem Iosaphat: “ Non est hic et alius propheta Domini, ut interrogemus per eum? ”. 
1 Kings 22 8 Et ait rex Israel ad Iosaphat: “ Remansit vir unus, per quem possimus interrogare Dominum; sed ego odi eum, quia non prophetat mihi bonum sed malum: Michaeas filius Iemla ”. Cui Iosaphat ait: “ Ne loquaris ita, rex ”. 
1 Kings 22 9 Vocavit ergo rex Israel eunuchum quendam et dixit ei: “ Festina adducere Michaeam filium Iemla ”.
1 Kings 22 10 Rex autem Israel et Iosaphat rex Iudae sedebat unusquisque in solio suo vestiti cultu regio in area iuxta ostium portae Samariae; et universi prophetae prophetabant in conspectu eorum. 
1 Kings 22 11 Fecit quoque sibi Sedecias filius Chanaana cornua ferrea et ait: “ Haec dicit Dominus: His ventilabis Syriam, donec deleas eam ”. 
1 Kings 22 12 Omnesque prophetae similiter prophetabant dicentes: “ Ascende in Ramoth Galaad et vade prospere, et tradet Dominus in manu regis ”.
1 Kings 22 13 Nuntius vero, qui ierat ut vocaret Michaeam, locutus est ad eum dicens: “ Ecce sermones prophetarum ore uno regi bona praedicant; sit ergo sermo tuus similis eorum, et loquere bona ”. 
1 Kings 22 14 Cui Michaeas ait: “ Vivit Dominus quia, quodcumque dixerit mihi Dominus, hoc loquar! ”.
1 Kings 22 15 Venit itaque ad regem, et ait illi rex: “ Michaea, ire debemus in Ramoth Galaad ad proeliandum, an cessare? ”. Cui ille respondit: “ Ascende et vade prospere, et tradet Dominus in manu regis ”. 
1 Kings 22 16 Dixit autem rex ad eum: “ Iterum atque iterum adiuro te, ut non loquaris mihi, nisi quod verum est in nomine Domini ”. 
1 Kings 22 17 Et ille ait: “ Vidi cunctum Israel dispersum in montibus quasi oves non habentes pastorem. Et ait Dominus: “Non habent isti dominum; revertatur unusquisque in domum suam in pace” ”.
1 Kings 22 18 Dixit ergo rex Israel ad Iosaphat: “ Numquid non dixi tibi quia non prophetat mihi bonum sed semper malum? ”.
1 Kings 22 19 Ille vero addens ait: “ Propterea audi sermonem Domini: Vidi Dominum sedentem super solium suum et omnem exercitum caeli assistentem ei a dextris et a sinistris. 
1 Kings 22 20 Et ait Dominus: “Quis decipiet Achab, ut ascendat et cadat in Ramoth Galaad?”. Et dixit unus verba huiuscemodi et alius aliter. 
1 Kings 22 21 Egressus est autem spiritus et stetit coram Domino et ait: “Ego decipiam illum”. Cui locutus est Dominus: “In quo?”. 
1 Kings 22 22 Et ille ait: “Egrediar et ero spiritus mendax in ore omnium prophetarum eius”. Et dixit Dominus: “Decipies et praevalebis; egredere et fac ita”. 
1 Kings 22 23 Nunc igitur ecce dedit Dominus spiritum mendacii in ore omnium prophetarum tuorum, qui hic sunt, et Dominus locutus est contra te malum ”.
1 Kings 22 24 Accessit autem Sedecias filius Chanaana et percussit Michaeam in maxillam et dixit: “ Quomodo transivit spiritus Domini a me, ut loqueretur tibi? ”. 
1 Kings 22 25 Et ait Michaeas: “ Visurus es in die illa, quando ingredieris cubiculum intra cubiculum, ut abscondaris ”. 
1 Kings 22 26 Et ait rex Israel: “ Tolle Michaeam, et maneat apud Amon principem civitatis et apud Ioas filium regis, 
1 Kings 22 27 et dic eis: “Haec dicit rex: Mittite virum istum in carcerem et sustentate eum pane tribulationis et aqua angustiae, donec revertar in pace” ”. 
1 Kings 22 28 Dixitque Michaeas: “ Si reversus fueris in pace, non est locutus Dominus in me ”. Et ait: “ Audite, populi omnes! ”.
1 Kings 22 29 Ascendit itaque rex Israel et Iosaphat rex Iudae in Ramoth Galaad. 
1 Kings 22 30 Dixitque rex Israel ad Iosaphat: “ Mutato aspectu ineundum est proelium; tu autem induere vestibus tuis ”. Porro rex Israel mutavit aspectum et ingressus est bellum. 
1 Kings 22 31 Rex autem Syriae praeceperat principibus curruum triginta duobus dicens: “ Non pugnabitis contra minorem et maiorem quempiam, nisi contra regem Israel solum ”. 
1 Kings 22 32 Cum ergo vidissent principes curruum Iosaphat, suspicati sunt quod ipse esset rex Israel et impetu facto pugnabant contra eum. Et exclamavit Iosaphat; 
1 Kings 22 33 intellexeruntque principes curruum quod non esset rex Israel et cessaverunt ab eo.
1 Kings 22 34 Vir autem quidam tetendit arcum in incertum sagittam dirigens et percussit regem Israel inter iuncturas et loricam. At ille dixit aurigae suo: “ Verte manum tuam et eice me de exercitu, quia graviter vulneratus sum ”. 
1 Kings 22 35 Aggravatum est ergo proelium in die illa; et rex Israel stabat in curru suo contra Syros et mortuus est vespere: fluebat autem sanguis plagae in sinum currus. 
1 Kings 22 36 Et clamor insonuit in universo exercitu ad solis occasum: “ Unusquisque revertatur in civitatem et in terram suam! ”.
1 Kings 22 37 Mortuus est igitur rex et perlatus est Samariam; sepelieruntque regem in Samaria. 
1 Kings 22 38 Et laverunt currum eius in piscina Samariae; et linxerunt canes sanguinem eius, et scorta laverunt se iuxta verbum Domini, quod locutus fuerat.
1 Kings 22 39 Reliqua vero gestorum Achab et universa, quae fecit, et domus eburnea, quam aedificavit, cunctaeque urbes, quas exstruxit, nonne haec scripta sunt in libro annalium regum Israel? 
1 Kings 22 40 Dormivit ergo Achab cum patribus suis; et regnavit Ochozias filius eius pro eo.
1 Kings 22 41 Iosaphat vero filius Asa regnare coeperat super Iudam anno quarto Achab regis Israel; 
1 Kings 22 42 triginta quinque annorum erat, cum regnare coepisset, et viginti quinque annos regnavit in Ierusalem. Nomen matris eius Azuba filia Selachi. 
1 Kings 22 43 Et ambulavit in omni via Asa patris sui et non declinavit ex ea; fecitque, quod rectum erat in conspectu Domini. 
1 Kings 22 44 Verumtamen excelsa non abstulit; adhuc enim populus sacrificabat et adolebat in excelsis. 
1 Kings 22 45 Pacemque fecit Iosaphat cum rege Israel.
1 Kings 22 46 Reliqua autem gestorum Iosaphat et opera eius, quae fortiter gessit, et proelia, nonne haec scripta sunt in libro annalium regum Iudae?
1 Kings 22 47 Sed et reliquias prostibulorum, qui remanserant in diebus Asa patris eius, abstulit de terra. 
1 Kings 22 48 Nec erat tunc rex in Edom sed praefectus regius. 
1 Kings 22 49 Rex vero Iosaphat fecerat naves Tharsis, quae navigarent in Ophir propter aurum; et ire non potuerunt, quia confractae sunt in Asiongaber. 
1 Kings 22 50 Tunc ait Ochozias filius Achab ad Iosaphat: “ Vadant servi mei cum servis tuis in navibus ”. Et noluit Iosaphat.
1 Kings 22 51 Dormivitque Iosaphat cum patribus suis et sepultus est cum eis in civitate David patris sui; regnavitque Ioram filius eius pro eo.
1 Kings 22 52 Ochozias autem filius Achab regnare coeperat super Israel in Samaria anno septimo decimo Iosaphat regis Iudae regnavitque super Israel duobus annis. 
1 Kings 22 53 Et fecit malum in conspectu Domini et ambulavit in via patris sui et matris suae et in via Ieroboam filii Nabat, qui peccare fecit Israel; 
1 Kings 22 54 servivit quoque Baal et adoravit eum et irritavit Dominum, Deum Israel, iuxta omnia, quae fecerat pater eius.
2 Kings 1 1 Praevaricatus est autem Moab in Israel, postquam mortuus est Achab. 
2 Kings 1 2 Ceciditque Ochozias per cancellos cenaculi sui, quod habebat in Samaria, et aegrotavit; misitque nuntios dicens ad eos: “ Ite, consulite Beelzebub deum Accaron, utrum vivere queam de infirmitate mea hac ”.
2 Kings 1 3 Angelus autem Domini locutus est ad Eliam Thesbiten: “ Surge, ascende in occursum nuntiorum regis Samariae et dices ad eos: Numquid non est Deus in Israel, ut eatis ad consulendum Beelzebub deum Accaron? 
2 Kings 1 4 Quam ob rem haec dicit Dominus: De lectulo, super quem ascendisti, non descendes, sed morte morieris ”. Et abiit Elias. 
2 Kings 1 5 Reversique sunt nuntii ad Ochoziam, qui dixit eis: “ Quare reversi estis? ”. 
2 Kings 1 6 At illi responderunt ei: “ Vir occurrit nobis et dixit ad nos: “Ite, revertimini ad regem, qui misit vos, et dicetis ei: Haec dicit Dominus: Numquid, quia non est Deus in Israel, mittis, ut consulatur Beelzebub deus Accaron? Idcirco de lectulo, super quem ascendisti, non descendes, sed morte morieris” ”. 
2 Kings 1 7 Qui dixit eis: “ Cuius figurae et habitus vir erat, qui occurrit vobis et locutus est verba haec? ”. 
2 Kings 1 8 At illi dixerunt: “ Vir in veste pilosa et zona pellicea accinctis renibus ”. Qui ait: “ Elias Thesbites est ”.
2 Kings 1 9 Misitque ad eum quinquagenarium principem et quinquaginta, qui erant sub eo; qui ascendit ad eum sedentique in vertice montis ait: “ Homo Dei, rex praecepit, ut descendas ”. 
2 Kings 1 10 Respondensque Elias dixit quinquagenario: “ Si homo Dei sum, descendat ignis e caelo et devoret te et quinquaginta tuos ”. Descendit itaque ignis e caelo et devoravit eum et quinquaginta, qui erant cum eo. 
2 Kings 1 11 Rursum misit ad eum principem quinquagenarium alterum et quinquaginta cum eo; qui locutus est illi: “ Homo Dei, haec dicit rex: “Festina, descende!” ”. 
2 Kings 1 12 Respondens Elias ait illis: “ Si homo Dei ego sum, descendat ignis e caelo et devoret te et quinquaginta tuos ”. Descendit ergo ignis Dei e caelo et devoravit illum et quinquaginta eius. 
2 Kings 1 13 Iterum misit principem quinquagenarium tertium et quinquaginta, qui erant cum eo; qui cum venisset, curvavit genua contra Eliam et precatus est eum et ait: “ Homo Dei, noli despicere animam meam et animam servorum tuorum, qui mecum sunt. 
2 Kings 1 14 Ecce descendit ignis de caelo et devoravit duos principes quinquagenarios primos et quinquagenos, qui cum eis erant; sed nunc obsecro, ut miserearis animae meae ”.
2 Kings 1 15 Locutus est autem angelus Domini ad Eliam dicens: “ Descende cum eo, ne timeas ”. Surrexit igitur et descendit cum eo ad regem 
2 Kings 1 16 et locutus est ei: “ Haec dicit Dominus: Quia misisti nuntios ad consulendum Beelzebub deum Accaron, quasi non esset Deus in Israel, a quo posses interrogare sermonem, ideo de lectulo, super quem ascendisti, non descendes, sed morte morieris ”.
2 Kings 1 17 Mortuus est ergo iuxta sermonem Domini, quem locutus est Elias. Et regnavit Ioram frater eius pro eo anno secundo Ioram filii Iosaphat regis Iudae; non enim habebat filium. 
2 Kings 1 18 Reliqua autem gestorum Ochoziae, quae operatus est, nonne haec scripta sunt in libro annalium regum Israel?
2 Kings 2 1 Factum est autem cum levare vellet Dominus Eliam per turbi nem in caelum, ibant Elias et Eliseus de Galgalis; 
2 Kings 2 2 dixitque Elias ad Eliseum: “ Sede hic, quia Dominus misit me usque Bethel ”. Cui ait Eliseus: “ Vivit Dominus, et vivit anima tua, quia non derelinquam te ”. Cumque descendissent Bethel, 
2 Kings 2 3 egressi sunt filii prophetarum, qui erant in Bethel, ad Eliseum et dixerunt ei: “Numquid nosti quia hodie Dominus tollat dominum tuum desuper capite tuo? ”. Qui respondit: “ Et ego novi, silete ”. 
2 Kings 2 4 Dixit autem ei Elias: “ Elisee, sede hic, quia Dominus misit me in Iericho ”. Et ille ait: “ Vivit Dominus, et vivit anima tua, quia non derelinquam te ”. Cumque venissent Ierichum, 
2 Kings 2 5 accesserunt filii prophetarum, qui erant in Iericho, ad Eliseum et dixerunt ei: “ Numquid nosti quia hodie Dominus tollet dominum tuum desuper capite tuo? ”. Et ait: “ Et ego novi, silete ”. 
2 Kings 2 6 Dixit autem ei Elias: “ Sede hic, quia Dominus misit me ad Iordanem ”. Qui ait: “ Vivit Dominus, et vivit anima tua, quia non derelinquam te ”. Ierunt igitur ambo pariter, 
2 Kings 2 7 et quinquaginta viri de filiis prophetarum secuti sunt, qui et steterunt e contra longe. Illi autem ambo stabant super Iordanem. 
2 Kings 2 8 Tulitque Elias pallium suum et involvit illud et percussit aquas, quae divisae sunt in utramque partem, et transierunt ambo per siccum.
2 Kings 2 9 Cumque transissent, Elias dixit ad Eliseum: “ Postula, quod vis, ut faciam tibi, antequam tollar a te ”. Dixitque Eliseus: “ Obsecro, ut fiant duae partes spiritus tui in me ”. 
2 Kings 2 10 Qui respondit: “ Rem difficilem postulasti. Attamen si videris me, quando tollor a te, erit tibi, quod petisti; si autem non videris, non erit ”. 
2 Kings 2 11 Cumque pergerent et incedentes sermocinarentur, ecce currus igneus et equi ignei diviserunt utrumque; et ascendit Elias per turbinem in caelum.
2 Kings 2 12 Eliseus autem videbat et clamabat: “ Pater mi, pater mi, currus Israel et auriga eius! ”. Et non vidit eum amplius; apprehenditque vestimenta sua et scidit illa in duas partes. 
2 Kings 2 13 Et levavit pallium Eliae, quod ceciderat ei, reversusque stetit super ripam Iordanis. 
2 Kings 2 14 Et pallio Eliae, quod ceciderat ei, percussit aquas et dixit: “ Ubi est Deus Eliae etiam nunc? ”. Percussitque aquas, et divisae sunt huc atque illuc, et transiit Eliseus.
2 Kings 2 15 Videntes autem filii prophetarum, qui erant in Iericho de contra, dixerunt: “ Requievit spiritus Eliae super Eliseum ”. Et venientes in occursum eius adoraverunt eum proni in terram 
2 Kings 2 16 dixeruntque illi: “ Ecce cum servis tuis sunt quinquaginta viri fortes, qui possunt ire et quaerere dominum tuum, ne forte tulerit eum spiritus Domini et proiecerit in uno montium aut in una vallium ”. Qui ait: “ Nolite mittere! ”. 
2 Kings 2 17 Coegeruntque eum, donec acquiesceret et diceret: “ Mittite ”. Et miserunt quinquaginta viros. Qui cum quaesissent tribus diebus, non invenerunt 
2 Kings 2 18 et reversi sunt ad eum. At ille habitabat in Iericho dixitque eis: “ Numquid non dixi vobis: Nolite ire?”.
2 Kings 2 19 Dixerunt quoque viri civitatis ad Eliseum: “ Ecce habitatio civitatis huius optima est, sicut tu ipse, domine, perspicis; sed aquae pessimae sunt, et terra faciens abortium ”. 
2 Kings 2 20 At ille ait: “Afferte mihi vas novum et mittite in illud sal ”. Qui cum attulissent, 
2 Kings 2 21 egressus ad fontem aquarum misit in eum sal et ait: “ Haec dicit Dominus: Sanavi aquas has, et non erit ultra in eis mors neque abortium ”. 
2 Kings 2 22 Sanatae sunt ergo aquae usque ad diem hanc iuxta verbum Elisei, quod locutus est.
2 Kings 2 23 Ascendit autem inde Bethel. Cumque ascenderet per viam, pueri parvi egressi sunt de civitate et illudebant ei dicentes: “Ascende, calve; ascende, calve! ”. 
2 Kings 2 24 Qui cum respexisset, vidit eos et maledixit eis in nomine Domini; egressique sunt duo ursi de saltu et laceraverunt ex eis quadraginta duos pueros. 
2 Kings 2 25 Abiit autem inde in montem Carmeli et inde reversus est Samariam.
2 Kings 3 1 Ioram vero filius Achab regnavit super Israel in Samaria anno decimo octavo Iosaphat regis Iudae regnavitque duodecim annis. 
2 Kings 3 2 Et fecit malum coram Domino, sed non sicut pater suus et mater; tulit enim lapidem Baal, quem fecerat pater eius. 
2 Kings 3 3 Verumtamen in peccatis Ieroboam filii Nabat, qui peccare fecit Israel, adhaesit nec recessit ab eis.
2 Kings 3 4 Porro Mesa rex Moab nutriebat pecora multa et solvebat regi Israel centum milia agnorum et lanam centum milium arietum. 
2 Kings 3 5 Cumque mortuus fuisset Achab, praevaricatus est foedus, quod habebat cum rege Israel. 
2 Kings 3 6 Egressus est igitur rex Ioram in die illa de Samaria et recensuit universum Israel; 
2 Kings 3 7 profectusque misit ad Iosaphat regem Iudae dicens: “ Rex Moab recessit a me. Vis venire mecum contra Moab ad proelium? ”. Qui respondit: “ Ascendam. Qui meus est tuus est, populus meus populus tuus, equi mei equi tui ”. 
2 Kings 3 8 Dixitque: “ Per quam viam ascendemus? ”. At ille respondit: “ Per desertum Idumaeae ”.
2 Kings 3 9 Perrexerunt igitur rex Israel et rex Iudae et rex Edom et circuierunt per viam septem dierum; nec erat aqua exercitui et iumentis, quae sequebantur eos. 
2 Kings 3 10 Dixitque rex Israel: “ Heu! Congregavit nos Dominus tres reges, ut traderet in manu Moab ”. 
2 Kings 3 11 Et ait Iosaphat: “ Estne hic propheta Domini, ut interrogemus Dominum per eum? ”. Et respondit unus de servis regis Israel: “ Est hic Eliseus filius Saphat, qui fundebat aquam super manus Eliae ”. 
2 Kings 3 12 Et ait Iosaphat: “ Est apud eum sermo Domini ”. Descenditque ad eum rex Israel et Iosaphat et rex Edom. 
2 Kings 3 13 Dixit autem Eliseus ad regem Israel: “ Quid mihi et tibi est? Vade ad prophetas patris tui et ad prophetas matris tuae ”. Et ait illi rex Israel: “Non, congregavit enim Dominus tres reges hos, ut traderet eos in manu Moab? ”.
2 Kings 3 14 Dixit autem Eliseus: “ Vivit Dominus exercituum, in cuius conspectu sto, quod si non vultum Iosaphat regis Iudae revererer, ne attendissem quidem te nec respexissem; 
2 Kings 3 15 nunc autem adducite mihi psaltem ”. Cumque caneret psaltes, facta est super eum manus Domini, 
2 Kings 3 16 et ait: “ Haec dicit Dominus: Facite in torrente hoc fossas et fossas. 
2 Kings 3 17 Haec enim dicit Dominus: Non videbitis ventum neque pluviam, et torrens replebitur aquis; et bibetis vos et pecora et iumenta vestra. 
2 Kings 3 18 Parumque hoc est in conspectu Domini; insuper tradet etiam Moab in manu vestra, 
2 Kings 3 19 et percutietis omnem civitatem munitam et omnem urbem electam et universum lignum fructiferum succidetis cunctosque fontes aquarum obturabitis et omnem agrum egregium operietis lapidibus ”. 
2 Kings 3 20 Factum est igitur mane, quando sacrificium offerri solet, et ecce aquae veniebant per viam Edom. Et repleta est terra aquis.
2 Kings 3 21 Universi autem Moabitae audientes quod ascendissent reges, ut pugnarent adversum eos, convocaverunt omnes, qui accingi poterant balteo et desuper, et steterunt in terminis. 
2 Kings 3 22 Primoque mane surgentes et, orto iam sole super aquis, viderunt Moabitae e contra aquas rubras quasi sanguinem 
2 Kings 3 23 dixeruntque: “Sanguis est gladii! Pugnaverunt reges contra se et caesi sunt mutuo. Nunc perge ad praedam, Moab! ”. 
2 Kings 3 24 Perrexeruntque in castra Israel. Porro consurgens Israel percussit Moab, at illi fugerunt coram eis. Venerunt igitur subsequentes et percutientes Moab. 
2 Kings 3 25 Et civitates destruxerunt et omnem agrum optimum mittentes singuli lapides repleverunt; et universos fontes aquarum obturaverunt et omnia ligna fructifera succiderunt, ita ut muri tantum Cirhareseth remanerent; et circumdederunt civitatem fundibularii et aggressi sunt. 
2 Kings 3 26 Quod cum vidisset rex Moab, praevaluisse scilicet hostes, tulit secum septingentos viros educentes gladium, ut irrumperet ad regem Edom; et non potuerunt. 
2 Kings 3 27 Arripiensque filium suum primogenitum, qui regnaturus erat pro eo, obtulit holocaustum super murum. Et facta est indignatio magna super Israel; statimque recesserunt ab eo et reversi sunt in terram suam.
2 Kings 4 1 Mulier autem quaedam de uxoribus filiorum prophetarum clamabat ad Eliseum dicens: “ Servus tuus vir meus mortuus est, et tu nosti quia servus tuus fuit timens Dominum; et ecce creditor venit, ut tollat duos filios meos ad serviendum sibi ”. 
2 Kings 4 2 Cui dixit Eliseus: “ Quid vis, ut faciam tibi? Dic mihi: Quid habes in domo tua? ”. At illa respondit: “ Non habeo ancilla tua quidquam in domo mea, nisi vasculum olei ”. 
2 Kings 4 3 Cui ait: “ Vade, pete mutuo ab omnibus vicinis tuis vasa vacua non pauca; 
2 Kings 4 4 et ingredere et claude ostium, cum intrinsecus fueris tu et filii tui, et mitte inde in omnia vasa haec et, cum plena fuerint, tolles ”. 
2 Kings 4 5 Ivit itaque mulier et clausit ostium super se et super filios suos; illi offerebant vasa, et illa infundebat. 
2 Kings 4 6 Cumque plena fuissent vasa, dixit ad filium suum: “ Affer mihi adhuc vas ”. Et ille respondit: “ Non habeo ”. Stetitque oleum. 
2 Kings 4 7 Venit autem illa et indicavit homini Dei. Et ille: “ Vade, inquit, vende oleum et redde creditori tuo; tu autem et filii tui vivite de reliquo ”.
2 Kings 4 8 Facta est autem quaedam dies, et transibat Eliseus per Sunam. Erat autem ibi mulier magna, quae tenuit eum, ut comederet panem. Quotiescumque inde transibat, divertebat ad eam, ut comederet panem. 
2 Kings 4 9 Quae dixit ad virum suum: “ Animadverto quod vir Dei sanctus est iste, qui transit per nos frequenter. 
2 Kings 4 10 Faciamus ergo cenaculum muratum parvum et ponamus ei in eo lectulum et mensam et sellam et candelabrum, ut, cum venerit ad nos, maneat ibi ”.
2 Kings 4 11 Facta est ergo dies quaedam, et veniens divertit in cenaculum et requievit ibi. 
2 Kings 4 12 Dixitque ad Giezi puerum suum: “ Voca Sunamitin istam ”. Qui cum vocasset eam, et illa stetisset coram eo, 
2 Kings 4 13 dixit ad puerum: “ Loquere ad eam: Ecce sedule in omnibus ministrasti nobis; quid vis, ut faciam tibi? Numquid habes negotium et vis, ut loquar regi sive principi militiae? ”. Quae respondit: “ In medio populi mei habito ”. 
2 Kings 4 14 Et ait: “ Quid ergo vult, ut faciam ei? ”. Dixitque Giezi: “Ne quaeras; filium enim non habet, et vir eius senex est ”.
2 Kings 4 15 Praecepit itaque, ut vocaret eam; quae cum vocata fuisset et stetisset ad ostium, 
2 Kings 4 16 dixit ad eam: “ In tempore isto, in anno altero, amplexaberis filium ”. At illa respondit: “ Noli, quaeso, domine mi, vir Dei, noli mentiri ancillae tuae ”. 
2 Kings 4 17 Et concepit mulier et peperit filium in tempore isto anni alterius, quo dixerat Eliseus.
2 Kings 4 18 Crevit autem puer et, cum esset quaedam dies, et egressus isset ad patrem suum, ad messores, 
2 Kings 4 19 ait patri suo: “ Caput meum, caput meum! ”. At ille dixit servo: “ Tolle et duc eum ad matrem suam ”. 
2 Kings 4 20 Qui cum tulisset et adduxisset eum ad matrem suam, posuit eum illa super genua sua usque ad meridiem, et mortuus est. 
2 Kings 4 21 Ascendit autem et collocavit eum super lectulum hominis Dei et clausit ostium; et egressa 
2 Kings 4 22 vocavit virum suum et ait: “Mitte mecum, obsecro, unum de pueris et asinam, ut excurram usque ad hominem Dei et revertar ”. 
2 Kings 4 23 Qui ait illi: “ Quam ob causam vadis ad eum hodie? Non sunt calendae neque sabbatum ”. Quae respondit: “ Vale ”. 
2 Kings 4 24 Stravitque asinam et praecepit puero: “ Mina et propera, ne mihi moram facias in eundo, nisi praecepero tibi ”.
2 Kings 4 25 Profecta est igitur et venit ad virum Dei in montem Carmeli. Cumque vidisset eam vir Dei de contra, ait ad Giezi puerum suum: “ Ecce Sunamitis illa. 
2 Kings 4 26 Vade cito in occursum eius et dic ei: Rectene agitur circa te et circa virum tuum et circa filium tuum? ”. Quae respondit: “ Recte ”. 
2 Kings 4 27 Cumque venisset ad virum Dei in monte, apprehendit pedes eius; et accessit Giezi, ut amoveret eam, et ait homo Dei: “ Dimitte illam; anima enim eius in amaritudine est, et Dominus celavit me et non indicavit mihi ”.
2 Kings 4 28 Quae dixit illi: “ Numquid petivi filium a domino meo? Numquid non dixi tibi: Ne illudas me? ”. 
2 Kings 4 29 Et ille ait ad Giezi: “ Accinge lumbos tuos et tolle baculum meum in manu tua et vade. Si occurrerit tibi homo, non salutes eum et, si salutaverit te quispiam, non respondeas illi. Et pones baculum meum super faciem pueri ”. 
2 Kings 4 30 Porro mater pueri ait: “ Vivit Dominus, et vivit anima tua, non dimittam te ”. Surrexit ergo et secutus est eam. 
2 Kings 4 31 Giezi autem praecesserat eos et posuerat baculum super faciem pueri, et non erat vox neque sensus reversusque est in occursum eius et nuntiavit ei dicens: “ Non evigilavit puer ”.
2 Kings 4 32 Ingressus est ergo Eliseus domum, et ecce puer mortuus iacebat in lectulo eius; 
2 Kings 4 33 ingressusque clausit ostium super se et puerum et oravit ad Dominum. 
2 Kings 4 34 Et ascendit et incubuit super puerum posuitque os suum super os eius et oculos suos super oculos eius et manus suas super manus eius et incurvavit se super eum, et calefacta est caro pueri. 
2 Kings 4 35 At ille reversus deambulavit in domo semel huc et illuc et ascendit et incubuit super eum, et sternutavit puer septies aperuitque oculos. 
2 Kings 4 36 Et ille vocavit Giezi et dixit ei: “ Voca Sunamitin hanc ”. Quae vocata ingressa est ad eum. Qui ait: “ Tolle filium tuum ”. 
2 Kings 4 37 Venit illa et corruit ad pedes eius et adoravit super terram; tulitque filium suum et egressa est.
2 Kings 4 38 Et Eliseus reversus est in Galgala. Erat autem fames in terra, et filii prophetarum habitabant coram eo. Dixitque puero suo: “ Pone ollam grandem et coque pulmentum filiis prophetarum ”. 
2 Kings 4 39 Et egressus est unus in agrum, ut colligeret herbas agrestes; invenitque quasi vitem silvestrem et collegit ex ea colocynthidas agri. Et implevit pallium suum et reversus concidit in ollam pulmenti; nesciebat enim quid esset. 
2 Kings 4 40 Infuderunt ergo sociis, ut comederent. Cumque gustassent de coctione, exclamaverunt dicentes: “ Mors in olla, vir Dei! ”. Et non potuerunt comedere. 
2 Kings 4 41 At ille: “ Afferte, inquit, farinam ”. Cumque tulissent, misit in ollam et ait: “ Infunde turbae, et comedat ”. Et non fuit amplius quidquam amaritudinis in olla.
2 Kings 4 42 Vir autem quidam venit de Baalsalisa deferens viro Dei panes primitiarum, viginti panes hordeaceos et frumentum novum in pera sua. At ille dixit: “ Da populo, ut comedat ”. 
2 Kings 4 43 Responditque ei minister eius: “ Quantum est hoc, ut apponam coram centum viris? ”. Rursum ille dixit: “ Da populo, ut comedat. Haec enim dicit Dominus: “Comedent, et supererit” ”. 
2 Kings 4 44 Posuit itaque coram eis, qui comederunt, et superfuit iuxta verbum Domini.
2 Kings 5 1 Naaman princeps militiae regis Syriae erat vir magnus apud dominum suum et honoratus; per illum enim dedit Dominus salutem Syriae. Erat autem vir fortis leprosus. 
2 Kings 5 2 Porro de Syria egressa fuerat turma et captivam duxerat de terra Israel puellam parvulam, quae erat in obsequio uxoris Naaman. 
2 Kings 5 3 Quae ait ad dominam suam: “ Utinam esset dominus meus ad prophetam, qui est in Samaria! Profecto curaret eum a lepra, quam habet ”. 
2 Kings 5 4 Ingressus est itaque Naaman ad dominum suum et nuntiavit ei dicens: “ Sic et sic locuta est puella de terra Israel ”. 
2 Kings 5 5 Dixitque ei rex Syriae: “ Vade, et mittam litteras ad regem Israel ”. Qui cum profectus esset et tulisset secum decem talenta argenti et sex milia siclorum auri et decem mutatoria vestimentorum, 
2 Kings 5 6 detulit litteras ad regem Israel in haec verba: “ Cum acceperis epistulam hanc, scito quod miserim ad te Naaman servum meum, ut cures eum a lepra sua ”. 
2 Kings 5 7 Cumque legisset rex Israel litteras, scidit vestimenta sua et ait: “ Numquid Deus sum, ut occidere possim et vivificare, quia iste mittit ad me, ut curem hominem a lepra sua? Animadvertite et videte quod occasiones quaerat adversum me ”. 
2 Kings 5 8 Quod cum audisset Eliseus vir Dei, scidisse videlicet regem Israel vestimenta sua, misit ad eum dicens: “ Quare scidisti vestimenta tua? Veniat ad me et sciat esse prophetam in Israel ”.
2 Kings 5 9 Venit ergo Naaman cum equis et curribus et stetit ad ostium domus Elisei. 
2 Kings 5 10 Misitque ad eum Eliseus nuntium dicens: “ Vade et lavare septies in Iordane; et recipiet sanitatem caro tua, atque mundaberis ”. 
2 Kings 5 11 Iratus Naaman recedebat dicens: “ Putabam quod egrederetur ad me et stans invocaret nomen Domini Dei sui et tangeret manu sua locum leprae et curaret me. 
2 Kings 5 12 Numquid non meliores sunt Abana et Pharphar, fluvii Damasci, omnibus aquis Israel, ut laver in eis et munder? ”. Cum ergo vertisset se et abiret indignans, 
2 Kings 5 13 accesserunt ad eum servi sui et locuti sunt ei: “ Si rem grandem dixisset tibi propheta, certe faceres; quanto magis quia nunc dixit tibi: “Lavare et mundaberis!” ”.
2 Kings 5 14 Descendit et intinxit se in Iordane septies iuxta sermonem viri Dei, et restituta est caro eius sicut caro pueri parvuli, et mundatus est.
2 Kings 5 15 Reversusque ad virum Dei cum universo comitatu suo venit et stetit coram eo et ait: “ Vere scio quod non sit Deus in universa terra, nisi tantum in Israel! Obsecro itaque, ut accipias benedictionem a servo tuo ”. 
2 Kings 5 16 At ille respondit: “ Vivit Dominus, ante quem sto, non accipiam ”. Cumque vim faceret, penitus non acquievit. 
2 Kings 5 17 Dixitque Naaman: “ Ut vis. Sed, obsecro, concedatur mihi servo tuo tantum terrae quantum onus duorum burdonum; non enim faciet ultra servus tuus holocaustum aut victimam diis alienis, nisi Domino. 
2 Kings 5 18 Hoc autem solum ignoscat Dominus servo tuo, quando ingreditur dominus meus templum Remmon, ut adoret ibi, et illo innitente super manum meam, si adoravero in templo Remmon, adorante eo in eodem loco, ut ignoscat mihi Dominus servo tuo pro hac re ”. 
2 Kings 5 19 Qui dixit ei: “ Vade in pace ”. Abiit ergo ab eo viam modicam.
2 Kings 5 20 Dixitque Giezi puer viri Dei: “ Pepercit dominus meus Naaman Syro isti, ut non acciperet ab eo, quae attulit; vivit Dominus, curram post eum et accipiam ab eo aliquid ”. 
2 Kings 5 21 Et secutus est Giezi post tergum Naaman. Quem cum vidisset ille currentem ad se, desiluit de curru in occursum eius et ait: “ Rectene sunt omnia? ”. 
2 Kings 5 22 Et ille ait: “ Recte. Dominus meus misit me dicens: “Modo venerunt ad me duo adulescentes de monte Ephraim ex filiis prophetarum. Da eis talentum argenti et vestes mutatorias duplices” ”. 
2 Kings 5 23 Dixitque Naaman: “ Melius est, ut accipias duo talenta ”. Et coegit eum ligavitque duo talenta argenti in duobus saccis et duplicia vestimenta et imposuit duobus pueris suis, qui et portaverunt coram eo. 
2 Kings 5 24 Cumque venisset ad collem, tulit de manu eorum et reposuit in domo; dimisitque viros et abierunt. 
2 Kings 5 25 Ipse autem ingressus stetit coram domino suo. Et dixit Eliseus: “ Unde venis, Giezi? ”. Qui respondit: “ Non ivit servus tuus quoquam ”. 
2 Kings 5 26 At ille: “ Nonne, ait, cor meum in praesenti erat, quando reversus est homo de curru suo in occursum tui? Estne tempus accipere argentum et accipere vestes et oliveta et vineta et oves et boves et servos et ancillas? 
2 Kings 5 27 Sed et lepra Naaman adhaerebit tibi et semini tuo in sempiternum ”. Et egressus est ab eo leprosus quasi nix.
2 Kings 6 1 Dixerunt autem filii prophetarum ad Eliseum: “ Ecce locus, in quo habitamus coram te, angustus est nobis. 
2 Kings 6 2 Eamus usque ad Iordanem, et tollant singuli de silva materias singulas, ut aedificemus nobis ibi locum ad habitandum ”. Qui dixit: “ Ite ”. 
2 Kings 6 3 Et ait unus ex illis: “ Veni ergo et tu cum servis tuis ”. Respondit: “ Ego veniam ”. 
2 Kings 6 4 Et abiit cum eis. Cumque venissent ad Iordanem, caedebant ligna. 
2 Kings 6 5 Accidit autem, ut, cum unus materiam succidisset, caderet ferrum securis in aquam; exclamavitque ille et ait: “ Heu, domine mi! Et hoc ipsum mutuo acceperam! ”. 
2 Kings 6 6 Dixit autem homo Dei: “ Ubi cecidit? ”. At ille monstravit ei locum. Praecidit ergo lignum et misit illuc, natavitque ferrum. 
2 Kings 6 7 Et ait: “ Tolle!”. Qui extendit manum et tulit illud.
2 Kings 6 8 Rex autem Syriae pugnabat contra Israel; consiliumque iniit cum servis suis dicens: “ In loco illo et illo ponamus insidias ”. 
2 Kings 6 9 Misit itaque vir Dei ad regem Israel dicens: “ Cave, ne transeas in loco illo, quia ibi Syri in insidiis sunt ”. 
2 Kings 6 10 Misit rex Israel ad locum, quem dixerat ei vir Dei et de quo praemonuerat eum, et observavit se ibi non semel neque bis.
2 Kings 6 11 Conturbatumque est cor regis Syriae pro hac re et, convocatis servis suis, ait: “ Quare non indicatis mihi quis proditor mei sit apud regem Israel? ”. 
2 Kings 6 12 Dixitque unus servorum eius: “ Nequaquam, domine mi rex. Sed Eliseus propheta, qui est in Israel, indicat regi Israel omnia verba, quaecumque locutus fueris in conclavi tuo ”. 
2 Kings 6 13 Dixit eis: “ Ite et videte ubi sit, ut mittam et capiam eum ”. Annuntiaveruntque ei dicentes: “ Ecce in Dothain ”. 
2 Kings 6 14 Misit ergo illuc equos et currus et robur exercitus; qui cum venissent nocte, circumdederunt civitatem.
2 Kings 6 15 Consurgens autem diluculo minister viri Dei egressus est viditque exercitum in circuitu civitatis et equos et currus nuntiavitque ei dicens: “ Heu, domine mi, quid faciemus? ”. 
2 Kings 6 16 At ille respondit: “Noli timere; plures enim nobiscum sunt quam cum illis”. 
2 Kings 6 17 Oravitque Eliseus dicens: “ Domine, aperi oculos huius, ut videat ”. Et aperuit Dominus oculos pueri, et vidit, et ecce mons plenus equorum et curruum igneorum in circuitu Elisei.
2 Kings 6 18 Hostes vero descenderunt ad eum. Porro Eliseus oravit Dominum dicens: “ Percute, obsecro, gentem hanc caecitate! ”. Percussitque eos Dominus, ne viderent iuxta verbum Elisei. 
2 Kings 6 19 Dixit autem ad eos Eliseus: “ Non est haec via, nec ista est civitas; sequimini me, et ostendam vobis virum, quem quaeritis ”. Duxit ergo eos in Samariam. 
2 Kings 6 20 Cumque ingressi fuissent in Samaria, dixit Eliseus: “ Domine, aperi oculos istorum, ut videant ”. Aperuitque Dominus oculos eorum, et viderunt esse se in medio Samariae.
2 Kings 6 21 Dixitque rex Israel ad Eliseum, cum vidisset eos: “ Numquid percutiam eos, pater mi? ”. 
2 Kings 6 22 At ille ait: “ Non percuties; neque enim, quos cepisti gladio et arcu tuo, percutis. Pone panem et aquam coram eis, ut comedant et bibant et vadant ad dominum suum ”. 
2 Kings 6 23 Appositaque est eis ciborum magna praeparatio, et comederunt et biberunt, et dimisit eos; abieruntque ad dominum suum, et ultra non venerunt turmae Syriae in terram Israel.
2 Kings 6 24 Factum est autem post haec, congregavit Benadad rex Syriae universum exercitum suum et ascendit et obsidebat Samariam. 
2 Kings 6 25 Factaque est fames magna in Samaria et tamdiu obsessa est, donec venumdaretur caput asini octoginta argenteis et quarta pars cabi stercoris columbarum quinque argenteis.
2 Kings 6 26 Cumque rex Israel transiret per murum, mulier exclamavit ad eum dicens: “ Salva me, domine mi rex! ”. 
2 Kings 6 27 Qui ait: “ Non, salvet te te Dominus. Unde salvare te possum? De area an de torculari? ”. Dixitque ad eam rex: “ Quid tibi vis? ”. Quae respondit: 
2 Kings 6 28 “ Mulier ista dixit mihi: “Da filium tuum, ut comedamus eum hodie, et filium meum comedemus cras”. 
2 Kings 6 29 Coximus ergo filium meum et comedimus. Dixique ei die altera: Da filium tuum, ut comedamus eum; quae abscondit filium suum ”. 
2 Kings 6 30 Quod cum audisset rex, scidit vestimenta sua. Et transibat super murum, viditque omnis populus cilicium, quo vestitus erat ad carnem intrinsecus. 
2 Kings 6 31 Et ait: “ Haec mihi faciat Deus et haec addat, si steterit caput Elisei filii Saphat super eum hodie ”.
2 Kings 6 32 Eliseus autem sedebat in domo sua, et senes sedebant cum eo. Praemisit itaque rex virum. Sed antequam veniret nuntius, Eliseus dixit ad senes: “ Numquid scitis quod miserit filius homicidae hic, ut praecidatur caput meum? Videte ergo, cum venerit nuntius, claudite ostium et non sinatis eum introire; ecce enim sonitus pedum domini eius post eum est ”. 
2 Kings 6 33 Et adhuc illo loquente eis, apparuit rex, qui veniebat ad eum, et ait: “ Ecce, tantum malum a Domino est; quid amplius exspectabo a Domino? ”.
2 Kings 7 1 Dixit autem Eliseus: “ Audite verbum Domini. Haec dicit Dominus: In tempore hoc cras modius similae uno statere erit, et duo modii hordei statere uno in porta Samariae ”. 
2 Kings 7 2 Respondens dux, super cuius manum rex incumbebat, homini Dei ait: “ Si Dominus fecerit etiam cataractas in caelo, numquid poterit esse, quod loqueris? ”. Qui ait: “ Videbis oculis tuis et inde non comedes ”.
2 Kings 7 3 Quattuor ergo viri erant leprosi iuxta introitum portae; qui dixerunt ad invicem: “ Quid hic esse volumus, donec moriamur? 
2 Kings 7 4 Sive ingredi voluerimus civitatem, fame moriemur; sive manserimus hic, moriendum nobis est. Venite igitur, et transfugiamus ad castra Syriae. Si pepercerint nobis, vivemus; si autem occidere voluerint, nihilominus moriemur ”. 
2 Kings 7 5 Surrexerunt igitur vesperi, ut venirent ad castra Syriae. Cumque venissent ad principium castrorum Syriae, nullum ibidem reppererunt.
2 Kings 7 6 Siquidem Dominus sonitum audiri fecerat in castris Syriae curruum et equorum et exercitus plurimi; dixeruntque ad invicem: “ Ecce mercede conduxit adversum nos rex Israel reges Hetthaeorum et Aegyptiorum, ut venirent contra nos ”. 
2 Kings 7 7 Surrexerunt ergo et fugerunt in tenebris et dereliquerunt tentoria sua et equos et asinos, castra, sicut erant; fugeruntque animas tantum suas salvare cupientes.
2 Kings 7 8 Igitur cum venissent leprosi illi ad principium castrorum, ingressi sunt unum tabernaculum et comederunt et biberunt; tuleruntque inde argentum et aurum et vestes et abierunt et absconderunt. Et rursum reversi sunt ad aliud tabernaculum, et inde similiter auferentes absconderunt.
2 Kings 7 9 Dixeruntque ad invicem: “ Non recte facimus; haec enim dies boni nuntii est, et nos tacemus. Si noluerimus nuntiare usque mane, sceleris arguemur; venite, eamus et nuntiemus in aula regis ”. 
2 Kings 7 10 Cumque venissent, vocaverunt portarios civitatis et narraverunt eis dicentes: “ Ivimus ad castra Syriae et nullum ibidem repperimus hominum nisi equos et asinos alligatos et tentoria, sicut erant ”.
2 Kings 7 11 Clamaverunt ergo portarii et nuntiaverunt in palatio regis intrinsecus. 
2 Kings 7 12 Qui surrexit nocte et ait ad servos suos: “ Dico vobis quid fecerint nobis Syri. Sciunt quia fame laboramus, et idcirco egressi sunt de castris et latitant in agris dicentes: “Cum egressi fuerint de civitate, capiemus eos viventes, et tunc civitatem ingredi poterimus” ”. 
2 Kings 7 13 Respondit autem unus servorum eius: “ Tollamus quinque equos, qui remanserunt in urbe; fiant sicut universa multitudo Israel, quae consumpta est; mittamus ergo et videamus ”. 
2 Kings 7 14 Adduxerunt ergo duos currus cum equis, misitque rex post exercitum Syrorum dicens: “ Ite et videte ”. 
2 Kings 7 15 Qui abierunt post eos usque ad Iordanem; ecce autem omnis via plena erat vestibus et vasis, quae proiecerant Syri, cum turbarentur. Reversique nuntii indicaverunt regi.
2 Kings 7 16 Et egressus populus diripuit castra Syriae; factusque est modius similae statere uno, et duo modii hordei statere uno iuxta verbum Domini.
2 Kings 7 17 Porro rex ducem illum, in cuius manu incumbebat, constituit ad portam; quem conculcavit turba in introitu, et mortuus est iuxta quod locutus fuerat vir Dei, quando descenderat rex ad eum. 
2 Kings 7 18 Factumque est secundum sermonem viri Dei, quem dixerat regi, quando ait: “ Duo modii hordei statere uno erunt, et modius similae statere uno hoc eodem tempore cras in porta Samariae ”; 
2 Kings 7 19 quando responderat dux ille viro Dei et dixerat: “ Etiamsi Dominus fecerit cataractas in caelo, numquid fieri poterit, quod loqueris? ”, et dixerat ei: “ Videbis oculis tuis et inde non comedes ”. 
2 Kings 7 20 Evenit ergo ei, sicut praedictum erat, et conculcavit eum populus in porta, et mortuus est.
2 Kings 8 1 Eliseus autem locutus est ad mulierem, cuius vivere fecerat fi lium, dicens: “ Surge, vade tu et domus tua et peregrinare ubicumque reppereris; vocavit enim Dominus famem, et veniet super terram septem annis ”. 
2 Kings 8 2 Quae surrexit et fecit iuxta verbum hominis Dei et vadens cum domo sua peregrinata est in terra Philisthim septem annis.
2 Kings 8 3 Cumque finiti essent anni septem, reversa est mulier de terra Philisthim; et egressa est, ut interpellaret regem pro domo sua et agris suis. 
2 Kings 8 4 Rex autem loquebatur cum Giezi puero viri Dei dicens: “ Narra mihi omnia magnalia, quae fecit Eliseus ”. 
2 Kings 8 5 Cumque ille narraret regi quomodo mortuum suscitasset, apparuit mulier, cuius vivificaverat filium, clamans ad regem pro domo sua et pro agris suis. Dixitque Giezi: “ Domine mi rex, haec est mulier, et hic filius eius, quem suscitavit Eliseus ”. 
2 Kings 8 6 Et interrogavit rex mulierem, quae narravit ei. Deditque ei rex eunuchum unum dicens: “ Restitue ei omnia, quae sua sunt, et universos reditus agrorum a die, qua reliquit terram usque ad praesens ”.
2 Kings 8 7 Venit quoque Eliseus Damascum, et Benadad rex Syriae aegrotabat. Nuntiaveruntque ei dicentes: “ Venit vir Dei huc ”. 
2 Kings 8 8 Et ait rex ad Hazael: “ Tolle tecum munera et vade in occursum viri Dei et consule Dominum per eum dicens: Si evadere potero de infirmitate mea hac? ”.
2 Kings 8 9 Ivit igitur Hazael in occursum eius habens secum munera et omnia bona Damasci, onera quadraginta camelorum. Cumque stetisset coram eo, ait: “ Filius tuus Benadad rex Syriae misit me ad te dicens: “Si sanari potero de infirmitate mea hac?” ”. 
2 Kings 8 10 Dixitque ei Eliseus: “ Vade, dic ei: Sanaberis. Porro ostendit mihi Dominus quia morte morietur ”. 
2 Kings 8 11 Stetitque facies eius, et conturbatus est usque ad suffusionem vultus flevitque vir Dei. 
2 Kings 8 12 Cui Hazael ait: “ Quare dominus meus flet? ”. At ille respondit: “ Quia scio, quae facturus sis filiis Israel mala: civitates eorum munitas igne succendes et iuvenes eorum interficies gladio et parvulos eorum elides et praegnantes discindes ”. 
2 Kings 8 13 Dixitque Hazael: “ Quid enim sum servus tuus canis, ut faciam rem istam magnam? ”. Et ait Eliseus: “ Ostendit mihi Dominus te regem Syriae fore ”.
2 Kings 8 14 Qui cum recessisset ab Eliseo, venit ad dominum suum. Qui ait ei: “ Quid tibi dixit Eliseus? ”. At ille respondit: “ Dixit mihi: Recipies sanitatem ”. 
2 Kings 8 15 Cumque venisset dies altera, tulit stragulum et intinxit aqua et expandit super faciem eius, et mortuus est; regnavitque Hazael pro eo.
2 Kings 8 16 Anno quinto Ioram filii Achab regis Israel — Iosaphat autem erat rex Iudae — regnavit Ioram filius Iosaphat regis Iudae. 
2 Kings 8 17 Triginta duorum erat annorum, cum regnare coepisset, et octo annis regnavit in Ierusalem. 
2 Kings 8 18 Ambulavitque in viis regum Israel, sicut ambulaverat domus Achab; filia enim Achab erat uxor eius. Et fecit, quod malum est coram Domino. 
2 Kings 8 19 Noluit autem Dominus disperdere Iudam propter David servum suum, sicut promiserat ei, ut daret illi lucernam et filiis eius cunctis diebus.
2 Kings 8 20 In diebus eius recessit Edom, ne esset sub Iuda, et constituit sibi regem. 
2 Kings 8 21 Venitque Ioram Seira et omnis currus cum eo; et surrexit nocte percussitque Idumaeos, qui eum circumdederant, et principes curruum; et populus fugit in tabernacula sua. 
2 Kings 8 22 Recessit ergo Edom, ne esset sub Iuda, usque ad diem hanc. Tunc recessit et Lobna in tempore illo.
2 Kings 8 23 Reliqua autem gestorum Ioram et universa, quae fecit, nonne haec scripta sunt in libro annalium regum Iudae? 
2 Kings 8 24 Et dormivit Ioram cum patribus suis sepultusque est cum eis in civitate David; et regnavit Ochozias filius eius pro eo.
2 Kings 8 25 Anno duodecimo Ioram filii Achab regis Israel regnavit Ochozias filius Ioram regis Iudae. 
2 Kings 8 26 Viginti duorum annorum erat Ochozias, cum regnare coepisset, et uno anno regnavit in Ierusalem. Nomen matris eius Athalia filia Amri regis Israel. 
2 Kings 8 27 Et ambulavit in viis domus Achab et fecit, quod malum est coram Domino, sicut domus Achab; gener enim domus Achab fuit.
2 Kings 8 28 Abiit quoque cum Ioram filio Achab ad proeliandum contra Hazael regem Syriae in Ramoth Galaad; et vulneraverunt Syri Ioram. 
2 Kings 8 29 Qui reversus est, ut curaretur in Iezrahel de vulneribus, quibus vulneraverant eum Syri in Rama proeliantem contra Hazael regem Syriae. Porro Ochozias filius Ioram rex Iudae descendit invisere Ioram filium Achab in Iezrahel, quia aegrotabat.
2 Kings 9 1 Eliseus autem prophetes vocavit unum de filiis prophetarum et ait illi: “ Accinge lumbos tuos et tolle lenticulam olei hanc in manu tua et vade in Ramoth Galaad. 
2 Kings 9 2 Cumque veneris illuc, videbis Iehu filium Iosaphat filii Namsi et ingressus suscitabis eum de medio fratrum suorum et introduces interius cubiculum. 
2 Kings 9 3 Tenensque lenticulam olei fundes super caput eius et dices: “ Haec dicit Dominus: Unxi te regem super Israel ”. Aperiesque ostium et fugies et non ibi subsistes ”.
2 Kings 9 4 Abiit ergo adulescens puer prophetae Ramoth Galaad 
2 Kings 9 5 et ingressus est. Ecce autem principes exercitus sedebant, et ait: “ Verbum mihi ad te, princeps ”. Dixitque Iehu: “ Ad quem ex omnibus nobis? ”. At ille dixit: “ Ad te, o princeps ”. 
2 Kings 9 6 Et surrexit et ingressus est cubiculum. At ille fudit oleum super caput eius et ait: “ Haec dicit Dominus, Deus Israel: Unxi te regem super populum Domini, super Israel. 
2 Kings 9 7 Percuties domum Achab domini tui, ut ulciscar sanguinem servorum meorum prophetarum et sanguinem omnium servorum Domini de manu Iezabel. 
2 Kings 9 8 Perdamque omnem domum Achab et interficiam de Achab quidquid masculini sexus et impuberem et puberem in Israel. 
2 Kings 9 9 Et dabo domum Achab sicut domum Ieroboam filii Nabat et sicut domum Baasa filii Ahiae. 
2 Kings 9 10 Iezabel quoque comedent canes in agro Iezrahel, nec erit qui sepeliat eam ”. Aperuitque ostium et fugit.
2 Kings 9 11 Iehu autem egressus est ad servos domini sui, qui dixerunt ei: “ Rectene sunt omnia? Quid venit insanus iste ad te? ”. Qui ait eis: “ Nostis hominem et loquelam eius ”. 
2 Kings 9 12 At illi responderunt: “ Mendacium! Narra nobis! ”. Qui ait eis: “ Haec et haec locutus est mihi dicens: “Haec dicit Dominus: Unxi te regem super Israel” ”. 
2 Kings 9 13 Festinaverunt itaque et unusquisque tollens pallium suum posuerunt sub pedibus eius super structuram graduum et cecinerunt tuba atque dixerunt: “ Regnavit Iehu! ”.
2 Kings 9 14 Coniuravit ergo Iehu filius Iosaphat filii Namsi contra Ioram. Porro Ioram defenderat Ramoth Galaad ipse et omnis Israel contra Hazael regem Syriae 
2 Kings 9 15 et reversus fuerat, ut curaretur in Iezrahel propter vulnera, quia percusserant eum Syri proeliantem contra Hazael regem Syriae. Dixitque Iehu: “ Si placet vobis, nemo egrediatur profugus de civitate, ne vadat et nuntiet in Iezrahel ”. 
2 Kings 9 16 Et ascendit et profectus est in Iezrahel; Ioram enim aegrotabat ibi, et Ochozias rex Iudae descenderat ad visitandum Ioram.
2 Kings 9 17 Igitur speculator, qui stabat super turrim Iezrahel, vidit globum Iehu venientis et ait: “ Video ego globum ”. Dixitque Ioram: “ Tolle equitem et mitte in occursum eorum, et dicat vadens: “Rectene sunt omnia?” ”. 
2 Kings 9 18 Abiit igitur, qui ascenderat equum in occursum eius, et ait: “ Haec dicit rex: Pacatane sunt omnia? ”. Dixitque ei Iehu: “ Quid tibi et paci? Transi et sequere me ”. Nuntiavit quoque speculator dicens: “ Venit nuntius ad eos et non revertitur ”. 
2 Kings 9 19 Misit etiam equitem secundum; venitque ad eos et ait: “ Haec dicit rex: Num pax est? ”. Et ait Iehu: “ Quid tibi et paci? Transi et sequere me ”. 
2 Kings 9 20 Nuntiavit autem speculator dicens: “ Venit usque ad eos et non revertitur. Est autem incessus quasi incessus Iehu filii Namsi; praeceps enim graditur ”. 
2 Kings 9 21 Et ait Ioram: “ Iunge currum! ”. Iunxeruntque currum eius, et egressus est Ioram rex Israel et Ochozias rex Iudae singuli in curribus suis. Egressique sunt in occursum Iehu et invenerunt eum in agro Naboth Iezrahelitis.
2 Kings 9 22 Cumque vidisset Ioram Iehu, dixit: “ Estne pax, Iehu? ”. At ille respondit: “ Quae pax? Adhuc fornicationes Iezabel matris tuae et veneficia eius multa vigent! ”. 
2 Kings 9 23 Convertit autem Ioram manum suam et fugiens ait ad Ochoziam: “ Insidiae, Ochozia! ”. 
2 Kings 9 24 Porro Iehu tetendit arcum manu et percussit Ioram inter scapulas. Et egressa est sagitta per cor eius; statimque corruit in curru suo. 
2 Kings 9 25 Dixitque Iehu ad Badacer ducem: “ Tolle, proice eum in agro Naboth Iezrahelitae! Memento enim: ego et tu eramus cum his, qui vectabantur gemini post Achab patrem huius, quando Dominus onus hoc levavit super eum dicens: 
2 Kings 9 26 “Pro sanguine Naboth et pro sanguine filiorum eius, quem vidi heri, ait Dominus, reddam tibi in agro isto, dicit Dominus”. Nunc igitur tolle, proice eum in agro iuxta verbum Domini ”.
2 Kings 9 27 Ochozias autem rex Iudae videns hoc fugit per viam Bethgan; persecutusque est eum Iehu et ait: “ Etiam hunc percutite! ”. Et percusserunt eum in curru suo in ascensu Gaver, qui est iuxta Ieblaam. Qui fugit in Mageddo et mortuus est ibi. 
2 Kings 9 28 Et imposuerunt eum servi eius super currum suum et tulerunt Ierusalem sepelieruntque in sepulcro cum patribus suis in civitate David.
2 Kings 9 29 Anno undecimo Ioram filii Achab regnavit Ochozias super Iudam.
2 Kings 9 30 Venit Iehu Iezrahel. Porro Iezabel, introitu eius audito, depinxit oculos suos stibio et ornavit caput suum et respexit per fenestram 
2 Kings 9 31 ingredientem Iehu per portam et ait: “ Numquid pax esse potest Zamri, qui interfecit dominum suum? ”.
2 Kings 9 32 Levavitque Iehu faciem suam ad fenestram et ait: “ Quis est mecum, quisnam? ”. Et inclinaverunt se ad eum duo vel tres eunuchi. 
2 Kings 9 33 At ille dixit eis: “ Praecipitate eam deorsum! ”. Et praecipitaverunt eam; aspersusque est sanguine paries et equi, qui conculcaverunt eam. 
2 Kings 9 34 Cumque ingressus esset, ut comederet biberetque, ait: “ Ite, videte maledictam illam et sepelite eam, quia filia regis est ”. 
2 Kings 9 35 Cumque issent, ut sepelirent eam, non invenerunt nisi calvariam et pedes et summas manus. 
2 Kings 9 36 Reversique nuntiaverunt ei. Et ait Iehu: “ Sermo Domini est, quem locutus est per servum suum Eliam Thesbiten dicens: In agro Iezrahel comedent canes carnes Iezabel; 
2 Kings 9 37 et erit cadaver Iezabel sicut stercus super faciem terrae in agro Iezrahel, ita ut non dicatur: “Haeccine est illa Iezabel” ”.
2 Kings 10 1 Erant autem Achab septuaginta filii in Samaria. Scripsit ergo Iehu litteras et misit in Samariam ad optimates civitatis et ad maiores natu et ad nutricios filiorum Achab dicens: 
2 Kings 10 2 “ Statim ut acceperitis litteras has, qui habetis filios domini vestri et currus et equos et civitatem firmam et arma, 
2 Kings 10 3 eligite meliorem et iustiorem de filiis domini vestri et ponite eum super solium patris sui et pugnate pro domo domini vestri ”. 
2 Kings 10 4 Timuerunt illi vehementer et dixerunt: “ Ecce duo reges non potuerunt stare coram eo, et quomodo nos valebimus resistere? ”. 
2 Kings 10 5 Miserunt ergo praepositus domus et praefectus civitatis et maiores natu et nutricii ad Iehu dicentes: “ Servi tui sumus: quaecumque iusseris, faciemus nec constituemus regem; quodcumque tibi placet, fac ”.
2 Kings 10 6 Rescripsit autem eis litteras secundo dicens: “ Si mei estis et oboeditis mihi, tollite capita virorum filiorum domini vestri et venite ad me hac eadem hora cras in Iezrahel ”. Porro filii regis, septuaginta viri, apud optimates civitatis nutriebantur. 
2 Kings 10 7 Cumque venissent litterae ad eos, tulerunt filios regis et occiderunt septuaginta viros et posuerunt capita eorum in cophinis et miserunt ad eum in Iezrahel.
2 Kings 10 8 Venit autem nuntius et indicavit ei dicens: “ Attulerunt capita filiorum regis”. Qui respondit: “ Ponite ea duos acervos iuxta introitum portae usque mane ”. 
2 Kings 10 9 Cumque diluxisset, egressus est et stans dixit ad omnem populum: “ Vos iusti estis; ecce ego coniuravi contra dominum meum et interfeci eum, sed quis percussit omnes hos? 
2 Kings 10 10 Videte ergo nunc quoniam non cecidit de sermonibus Domini in terram, quos locutus est Dominus super domum Achab, et Dominus fecit, quod locutus est in manu servi sui Eliae ”. 
2 Kings 10 11 Percussit igitur Iehu omnes, qui reliqui erant de domo Achab in Iezrahel, et universos optimates eius et notos et sacerdotes, donec non remanerent ex eo reliquiae.
2 Kings 10 12 Et surrexit et intravit. Deinde profectus est in Samariam; cumque esset ad Betheced Pastorum in via, 
2 Kings 10 13 invenit fratres Ochoziae regis Iudae dixitque ad eos: “ Quinam estis vos? ”. At illi responderunt: “ Fratres Ochoziae sumus et descendimus ad salutandos filios regis et filios dominae reginae ”. 
2 Kings 10 14 Qui ait: “ Comprehendite eos vivos ”. Quos cum comprehendissent vivos, iugulaverunt eos iuxta cisternam Betheced, quadraginta duos viros, et non reliquit ex eis quemquam.
2 Kings 10 15 Cumque abisset inde, invenit Ionadab filium Rechab in occursum sibi et benedixit ei. Et ait ad eum: “ Numquid est cor tuum rectum sicut cor meum cum corde tuo? ”. Et ait Ionadab: “ Est ”. “ Si est, inquit, da manum tuam ”. Qui dedit manum suam. At ille levavit eum ad se in curru 
2 Kings 10 16 dixitque ad eum: “ Veni mecum et vide zelum meum pro Domino ”. Et impositum currui suo 
2 Kings 10 17 duxit in Samariam. Et percussit omnes, qui reliqui fuerant de Achab in Samaria usque ad unum, iuxta verbum Domini, quod locutus est per Eliam.
2 Kings 10 18 Congregavit ergo Iehu omnem populum et dixit ad eos: “ Achab coluit Baal parum, ego autem colam eum amplius. 
2 Kings 10 19 Nunc igitur omnes prophetas Baal et universos servos eius et cunctos sacerdotes ipsius vocate ad me; nullus sit qui non veniat. Sacrificium enim grande est mihi Baal; quicumque defuerit, non vivet ”. Porro Iehu faciebat hoc insidiose, ut disperderet cultores Baal. 
2 Kings 10 20 Dixitque: “ Sanctificate diem sollemnem Baal ”. Vocaveruntque. 
2 Kings 10 21 Et misit Iehu in universos terminos Israel, et venerunt cuncti servi Baal; non fuit residuus, ne unus quidem qui non veniret. Et ingressi sunt templum Baal, et repleta est domus Baal a summo usque ad summum. 
2 Kings 10 22 Dixitque ei, qui erat super vestes: “ Profer vestimenta universis servis Baal ”. Et protulit eis vestes. 
2 Kings 10 23 Ingressusque Iehu et Ionadab filius Rechab templum Baal ait cultoribus Baal: “ Perquirite et videte, ne quis forte vobiscum sit de servis Domini, sed ut sint soli servi Baal ”.
2 Kings 10 24 Ingressi sunt igitur, ut facerent victimas et holocausta; Iehu autem praeparaverat sibi foris octoginta viros et dixerat eis: “ Quicumque permiserit fugere de hominibus his, quos ego adduxero in manus vestras, anima eius erit pro anima illius ”. 
2 Kings 10 25 Factum est ergo cum completum esset holocaustum, praecepit Iehu cursoribus et ducibus suis: “ Ingredimini et percutite eos; nullus evadat! ”. Percusseruntque eos cursores et duces ore gladii et proiecerunt. Tunc ierunt usque in dabir templi Baal. 
2 Kings 10 26 Et protulerunt lapidem Baal et combusserunt 
2 Kings 10 27 et comminuerunt eum. Destruxerunt quoque aedem Baal et fecerunt pro ea latrinas usque diem hanc.
2 Kings 10 28 Delevit itaque Iehu Baal de Israel. 
2 Kings 10 29 Verumtamen a peccatis Ieroboam filii Nabat, qui peccare fecerat Israel, non recessit; nec dereliquit vitulos aureos, qui erant in Bethel et in Dan.
2 Kings 10 30 Dixit autem Dominus ad Iehu: “ Quia studiose fecisti, quod rectum erat in oculis meis et omnia quae erant in corde meo fecisti contra domum Achab, filii tui usque ad quartam generationem sedebunt super thronum Israel ”. 
2 Kings 10 31 Porro Iehu non custodivit, ut ambularet in lege Domini, Dei Israel, in toto corde suo; non enim recessit a peccatis Ieroboam, qui peccare fecerat Israel.
2 Kings 10 32 In diebus illis coepit Dominus discindere in Israel; percussitque eos Hazael in universis finibus Israel 
2 Kings 10 33 a Iordane contra orientalem plagam omnem terram Galaad et Gad et Ruben et Manasse, ab Aroer, quae est super torrentem Arnon, et Galaad et Basan.
2 Kings 10 34 Reliqua autem gestorum Iehu et universa, quae fecit, et fortitudo eius, nonne haec scripta sunt in libro annalium regum Israel? 
2 Kings 10 35 Et dormivit Iehu cum patribus suis, sepelieruntque eum in Samaria; et regnavit Ioachaz filius eius pro eo. 
2 Kings 10 36 Dies autem, quos regnavit Iehu super Israel, viginti et octo anni sunt, in Samaria.
2 Kings 11 1 Athalia vero mater Ochoziae videns mortuum filium suum surrexit et interfecit omne semen regium. 
2 Kings 11 2 Tollens autem Iosaba filia regis Ioram soror Ochoziae Ioas filium Ochoziae furata est eum de medio filiorum regis, qui interficiebantur, et nutricem eius in cubiculo lectulorum, et absconderunt eum a facie Athaliae, ut non interficeretur. 
2 Kings 11 3 Eratque cum ea in domo Domini clam sex annis; porro Athalia regnavit super terram.
2 Kings 11 4 Anno autem septimo misit Ioiada et assumens centuriones Carum et cursorum introduxit ad se in templum Domini pepigitque cum eis foedus; et adiurans eos in domo Domini ostendit eis filium regis 
2 Kings 11 5 et praecepit illis dicens: “ Hoc est, quod facere debetis: tertia pars vestrum introeat sabbato et observet excubitum domus regis; 
2 Kings 11 6 tertia autem pars ad portam Sur, et tertia pars sit ad portam, quae est post habitaculum cursorum, et custodietis excubitum domus per vices. 
2 Kings 11 7 Duae vero partes e vobis omnes egredientes sabbato custodiant excubias domus Domini circum regem. 
2 Kings 11 8 Et vallabitis eum habentes arma in manibus vestris; si quis autem ingressus fuerit saeptum templi, interficiatur; eritisque cum rege introeunte et egrediente.
2 Kings 11 9 Et fecerunt centuriones iuxta omnia, quae praeceperat eis Ioiada sacerdos, et assumentes singuli viros suos, qui ingrediebantur sabbato, cum his, qui egrediebantur sabbato, venerunt ad Ioiada sacerdotem. 
2 Kings 11 10 Qui dedit centurionibus hastas et peltas regis David, quae erant in domo Domini. 
2 Kings 11 11 Et steterunt cursores singuli habentes arma in manu sua a parte templi dextera usque ad partem templi sinistram contra altare et aedem circum regem. 
2 Kings 11 12 Produxitque filium regis et dedit ei diadema et testimonium; feceruntque eum regem et unxerunt et plaudentes manu dixerunt: “ Vivat rex! ”.
2 Kings 11 13 Audivit autem Athalia vocem populi et ingressa ad turbas in templum Domini 
2 Kings 11 14 vidit regem stantem super tribunal iuxta morem et principes et tubas prope eum omnemque populum terrae laetantem et canentem tubis; et scidit vestimenta sua clamavitque: “ Coniuratio, coniuratio! ”.
2 Kings 11 15 Praecepit autem Ioiada sacerdos centurionibus, qui erant super exercitum, et ait eis: “ Educite eam extra consaepta templi, et, quicumque secutus eam fuerit, feriatur gladio ”. Dixerat enim sacerdos: “ Non occidatur in templo Domini ”. 
2 Kings 11 16 Imposueruntque ei manus et impegerunt eam per viam introitus Equorum in palatium, et interfecta est ibi.
2 Kings 11 17 Pepigit igitur Ioiada foedus inter Dominum et inter regem et inter populum, ut esset populus Domini, et inter regem et populum. 
2 Kings 11 18 Ingressusque est omnis populus terrae templum Baal, et destruxerunt illud et aras eius et imagines contriverunt valide; Matthan quoque sacerdotem Baal occiderunt coram altaribus. Et posuit sacerdos custodias in domo Domini 
2 Kings 11 19 tulitque centuriones et Cares et cursores et omnem populum terrae; deduxeruntque regem de domo Domini. Et venerunt per viam portae Cursorum in palatium, et sedit super thronum regum. 
2 Kings 11 20 Laetatusque est omnis populus terrae, et civitas conquievit; Athalia autem occisa est gladio in domo regis.
2 Kings 12 1 Septemque annorum erat Ioas, cum regnare coepisset.
2 Kings 12 2 Anno septimo Iehu regnavit Ioas; quadraginta annis regnavit in Ierusalem. Nomen matris eius Sebia de Bersabee. 
2 Kings 12 3 Fecitque Ioas rectum coram Domino cunctis diebus, quibus docuit eum Ioiada sacerdos. 
2 Kings 12 4 Verumtamen excelsa non abstulit; adhuc populus immolabat et adolebat in excelsis.
2 Kings 12 5 Dixitque Ioas ad sacerdotes: “ Omnem pecuniam sanctorum, quae illata fuerit in templum Domini a praetereuntibus, quae offertur pro pretio animae, et quam sponte et arbitrio cordis sui inferunt in templum Domini, 
2 Kings 12 6 accipiant illam singuli sacerdotes a notis suis et instaurent sartatecta domus, si quid necessarium viderint instauratione ”.
2 Kings 12 7 Igitur usque ad vicesimum tertium annum regis Ioas non instauraverunt sacerdotes sartatecta templi. 
2 Kings 12 8 Vocavitque rex Ioas Ioiada pontificem et sacerdotes dicens eis: “ Quare sartatecta non instauratis templi? Nolite ergo amplius accipere pecuniam a notis vestris, sed ad instaurationem templi reddite eam ”. 
2 Kings 12 9 Acquieveruntque sacerdotes ultra non accipere pecuniam a populo nec instaurare sartatecta domus.
2 Kings 12 10 Et tulit Ioiada pontifex gazophylacium unum aperuitque foramen desuper et posuit illud iuxta altare ad dexteram ingredientium domum Domini; mittebantque in eo sacerdotes, qui custodiebant ostia, omnem pecuniam, quae deferebatur ad templum Domini. 
2 Kings 12 11 Cumque viderent multam pecuniam esse in gazophylacio, ascendebat scriba regis et pontifex, colligebantque et numerabant pecuniam, quae inveniebatur in domo Domini, 
2 Kings 12 12 et dabant eam iuxta numerum atque mensuram in manu opificum, qui operibus praepositi erant in domo Domini; ipsique impendebant eam in fabris lignorum et in structoribus, qui operabantur in domo Domini, 
2 Kings 12 13 et in caementariis et in his, qui caedebant saxa, et ut emerent ligna et lapides de lapicidinis, ut instaurarentur sartatecta domus Domini, et pro universis, quae indigebant expensa ad muniendam domum. 
2 Kings 12 14 Verumtamen non fiebant pelves argenteae templi Domini et cultri et paterae et tubae, omne vas aureum et argenteum, de pecunia, quae inferebatur in templum Domini; 
2 Kings 12 15 opificibus enim dabatur, ut instauraretur templum Domini. 
2 Kings 12 16 Et non fiebat ratio his hominibus, qui accipiebant pecuniam, ut distribuerent eam operariis; illi enim in fide agebant. 
2 Kings 12 17 Pecuniam vero pro delicto et pecuniam pro peccatis non inferebatur in templum Domini, quia sacerdotum erat.
2 Kings 12 18 Tunc ascendit Hazael rex Syriae et pugnabat contra Geth; cepitque eam et direxit faciem suam, ut ascenderet in Ierusalem. 
2 Kings 12 19 Quam ob rem tulit Ioas rex Iudae omnia sanctificata, quae consecraverant Iosaphat et Ioram et Ochozias patres eius reges Iudae, et quae ipse obtulerat, et universum aurum, quod inveniri potuit in thesauris templi Domini et in palatio regis, misitque Hazaeli regi Syriae; et recessit ab Ierusalem.
2 Kings 12 20 Reliqua autem gestorum Ioas et universa, quae fecit, nonne haec scripta sunt in libro annalium regum Iudae? 
2 Kings 12 21 Surrexerunt autem servi eius et coniuraverunt inter se percusseruntque Ioas in domo Mello in descensu Sella. 
2 Kings 12 22 Iozachar namque filius Semath et Iozabad filius Somer servi eius percusserunt eum, et mortuus est; et sepelierunt eum cum patribus suis in civitate David. Regnavitque Amasias filius eius pro eo.
2 Kings 13 1 Anno vicesimo tertio Ioas fi lii Ochoziae regis Iudae re gnavit Ioachaz filius Iehu super Israel in Samaria decem et septem annis. 
2 Kings 13 2 Et fecit malum coram Domino secutusque est peccatum Ieroboam filii Nabat, qui peccare fecit Israel; non declinavit ab eo.
2 Kings 13 3 Iratusque est furor Domini contra Israel et tradidit eos in manu Hazael regis Syriae et in manu Benadad filii Hazael cunctis diebus. 
2 Kings 13 4 Deprecatus est autem Ioachaz faciem Domini, et audivit eum Dominus; vidit enim angustiam Israel, qua attriverat eos rex Syriae. 
2 Kings 13 5 Et dedit Dominus Israeli salvatorem, et liberatus est de manu Syriae; habitaveruntque filii Israel in tabernaculis suis sicut heri et nudiustertius. 
2 Kings 13 6 Verumtamen non recesserunt a peccatis domus Ieroboam, qui peccare fecit Israel; in ipsis ambulaverunt. Siquidem et palus permansit in Samaria. 
2 Kings 13 7 Et non reliquit Dominus Ioachaz de populo nisi quinquaginta equites et decem currus et decem milia peditum; interfecerat enim eos rex Syriae et redegerat quasi pulverem in tritura areae.
2 Kings 13 8 Reliqua autem gestorum Ioachaz et universa, quae fecit, sed et fortitudo eius, nonne haec scripta sunt in libro annalium regum Israel? 
2 Kings 13 9 Dormivitque Ioachaz cum patribus suis, et sepelierunt eum in Samaria. Regnavitque Ioas filius eius pro eo.
2 Kings 13 10 Anno tricesimo septimo Ioas regis Iudae regnavit Ioas filius Ioachaz super Israel in Samaria sedecim annis. 
2 Kings 13 11 Et fecit, quod malum est in conspectu Domini; non declinavit ab omnibus peccatis Ieroboam filii Nabat, qui peccare fecit Israel; in ipsis ambulavit. 
2 Kings 13 12 Reliqua autem gestorum Ioas et universa, quae fecit, sed et fortitudo eius, quomodo pugnaverit contra Amasiam regem Iudae, nonne haec scripta sunt in libro annalium regum Israel? 
2 Kings 13 13 Et dormivit Ioas cum patribus suis; Ieroboam autem sedit super solium eius. Porro Ioas sepultus est in Samaria cum regibus Israel.
2 Kings 13 14 Eliseus autem aegrotabat infirmitate, qua et mortuus est; descenditque ad eum Ioas rex Israel et flebat coram eo dicebatque: “ Pater mi, pater mi, currus Israel et auriga eius! ”. 
2 Kings 13 15 Et ait illi Eliseus: “Affer arcum et sagittas”. Cumque attulisset ad eum arcum et sagittas, 
2 Kings 13 16 dixit ad regem Israel: “ Pone manum tuam super arcum ”. Et, cum posuisset ille manum suam, superposuit Eliseus manus suas manibus regis 
2 Kings 13 17 et ait: “ Aperi fenestram orientalem ”. Cumque aperuisset, dixit Eliseus: “Iace sagittam!”. Et iecit. Et ait Eliseus: “ Sagitta salutis Domini, et sagitta salutis contra Syriam. Percutiesque Syriam in Aphec, donec consumas eam ”. 
2 Kings 13 18 Et ait: “ Tolle sagittas ”. Qui cum tulisset, rursum dixit ei: “ Percute iaculo terram!”. Et, cum percussisset tribus vicibus et stetisset, 
2 Kings 13 19 iratus est contra eum vir Dei et ait: “ Si percussisses quinquies aut sexies, percussisses Syriam usque ad consummationem; nunc autem tribus vicibus percuties eam ”.
2 Kings 13 20 Mortuus est ergo Eliseus, et sepelierunt eum. Latrunculi autem de Moab venerunt in terra in ipso anno. 
2 Kings 13 21 Quidam autem sepelientes hominem viderunt latrunculos et proiecerunt cadaver in sepulcro Elisei et abierunt. Quod cum tetigisset ossa Elisei, revixit homo et stetit super pedes suos.
2 Kings 13 22 Igitur Hazael rex Syriae afflixit Israel cunctis diebus Ioachaz. 
2 Kings 13 23 Et misertus est Dominus eorum et reversus est ad eos propter pactum suum, quod habebat cum Abraham, Isaac et Iacob, et noluit disperdere eos neque proicere penitus usque in praesens tempus. 
2 Kings 13 24 Mortuus est autem Hazael rex Syriae; et regnavit Benadad filius eius pro eo. 
2 Kings 13 25 Porro Ioas filius Ioachaz tulit urbes de manu Benadad filii Hazael, quas tulerat de manu Ioachaz patris sui iure proelii; tribus vicibus percussit eum Ioas et reddidit civitates Israeli.
2 Kings 14 1 Anno secundo Ioas filii Ioachaz regis Israel regnavit Amasias filius Ioas regis Iudae. 
2 Kings 14 2 Viginti quinque annorum erat, cum regnare coepisset, viginti autem et novem annis regnavit in Ierusalem. Nomen matris eius Ioaden de Ierusalem. 
2 Kings 14 3 Et fecit rectum coram Domino, verumtamen non ut David pater eius. Iuxta omnia, quae fecit Ioas pater suus, fecit, 
2 Kings 14 4 nisi hoc quod excelsa non abstulit; adhuc enim populus immolabat et adolebat in excelsis. 
2 Kings 14 5 Cumque obtinuisset regnum, percussit servos suos, qui interfecerant regem patrem suum; 
2 Kings 14 6 filios autem eorum, qui occiderant, non occidit, iuxta quod scriptum est in libro legis Moysi, sicut praecepit Dominus dicens: “ Non morientur patres pro filiis, neque filii morientur pro patribus, sed unusquisque in peccato suo morietur ”.
2 Kings 14 7 Ipse percussit Edom in valle Salinarum decem milia et apprehendit Petram in proelio vocavitque nomen eius Iecethel usque in praesentem diem.
2 Kings 14 8 Tunc misit Amasias nuntios ad Ioas filium Ioachaz filii Iehu regem Israel dicens: “ Veni, et videamus nos ”. 
2 Kings 14 9 Remisitque Ioas rex Israel ad Amasiam regem Iudae dicens: “ Carduus Libani misit ad cedrum, quae est in Libano, dicens: “Da filiam tuam filio meo uxorem”. Transieruntque bestiae agri, quae sunt in Libano, et conculcaverunt carduum. 
2 Kings 14 10 Percutiens invaluisti super Edom, et sublevavit te cor tuum; contentus esto gloria et sede in domo tua. Quare provocas malum, ut cadas tu et Iuda tecum? ”. 
2 Kings 14 11 Et non acquievit Amasias. Ascenditque Ioas rex Israel, et viderunt se ipse et Amasias rex Iudae in Bethsames oppido Iudae. 
2 Kings 14 12 Percussusque est Iuda coram Israel, et fugerunt unusquisque in tabernacula sua. 
2 Kings 14 13 Amasiam vero regem Iudae filium Ioas filii Ochoziae cepit Ioas rex Israel in Bethsames et adduxit eum in Ierusalem. Et interrupit murum Ierusalem a porta Ephraim usque ad portam Anguli quadringentis cubitis. 
2 Kings 14 14 Tulitque omne aurum et argentum et universa vasa, quae inventa sunt in domo Domini et in thesauris regis, et obsides; et reversus est Samariam.
2 Kings 14 15 Reliqua autem gestorum Ioas, quae fecit, et fortitudo eius, qua pugnavit contra Amasiam regem Iudae, nonne haec scripta sunt in libro annalium regum Israel? 
2 Kings 14 16 Dormivitque Ioas cum patribus suis et sepultus est in Samaria cum regibus Israel; et regnavit Ieroboam filius eius pro eo.
2 Kings 14 17 Vixit autem Amasias filius Ioas rex Iudae, postquam mortuus est Ioas filius Ioachaz rex Israel, quindecim annis.
2 Kings 14 18 Reliqua autem gestorum Amasiae, nonne haec scripta sunt in libro annalium regum Iudae? 
2 Kings 14 19 Factaque est contra eum coniuratio in Ierusalem, at ille fugit in Lachis; miseruntque post eum in Lachis et interfecerunt eum ibi. 
2 Kings 14 20 Et asportaverunt eum in equis; sepultusque est in Ierusalem cum patribus suis in civitate David. 
2 Kings 14 21 Tulit autem universus populus Iudae Azariam annos natum sedecim, et constituerunt eum regem pro patre eius Amasia. 
2 Kings 14 22 Ipse aedificavit Ailath et restituit eam Iudae, postquam dormivit rex cum patribus suis.
2 Kings 14 23 Anno quinto decimo Amasiae filii Ioas regis Iudae regnavit Ieroboam filius Ioas regis Israel in Samaria quadraginta et uno anno. 
2 Kings 14 24 Et fecit, quod malum est coram Domino; non recessit ab omnibus peccatis Ieroboam filii Nabat, qui peccare fecit Israel.
2 Kings 14 25 Ipse restituit terminos Israel ab introitu Emath usque ad mare Arabae iuxta sermonem Domini, Dei Israel, quem locutus est per servum suum Ionam filium Amathi prophetam, qui erat de Gethhepher. 
2 Kings 14 26 Vidit enim Dominus afflictionem Israel amaram nimis, et quod consumpti essent impuber et puber, et non esset qui auxiliaretur Israel. 
2 Kings 14 27 Nec locutus est Dominus, ut deleret nomen Israel de sub caelo, sed salvavit eos in manu Ieroboam filii Ioas.
2 Kings 14 28 Reliqua autem gestorum Ieroboam et universa, quae fecit, et fortitudo eius, qua proeliatus est, et quomodo restituit, quod de finibus Damasci et Emath fuerat Iudae, Israeli, nonne haec scripta sunt in libro annalium regum Israel? 
2 Kings 14 29 Dormivitque Ieroboam cum patribus suis regibus Israel; et regnavit Zacharias filius eius pro eo.
2 Kings 15 1 Anno vicesimo septimo Ieroboam regis Israel regnavit Azarias filius Amasiae regis Iudae. 
2 Kings 15 2 Sedecim annorum erat, cum regnare coepisset, et quinquaginta duobus annis regnavit in Ierusalem. Nomen matris eius Iechelia de Ierusalem. 
2 Kings 15 3 Fecitque, quod erat placitum coram Domino, iuxta omnia, quae fecit Amasias pater eius. 
2 Kings 15 4 Verumtamen excelsa non est demolitus; adhuc populus sacrificabat et adolebat in excelsis. 
2 Kings 15 5 Percussit autem Dominus regem, et fuit leprosus usque in diem mortis suae et habitabat in domo separata seorsum; Ioatham vero filius regis gubernabat palatium et iudicabat populum terrae.
2 Kings 15 6 Reliqua autem gestorum Azariae et universa, quae fecit, nonne haec scripta sunt in libro annalium regum Iudae? 
2 Kings 15 7 Et dormivit Azarias cum patribus suis, sepelieruntque eum cum maioribus suis in civitate David; et regnavit Ioatham filius eius pro eo.
2 Kings 15 8 Anno tricesimo octavo Azariae regis Iudae regnavit Zacharias filius Ieroboam super Israel in Samaria sex mensibus. 
2 Kings 15 9 Et fecit, quod malum est coram Domino, sicut fecerant patres eius; non recessit a peccatis Ieroboam filii Nabat, qui peccare fecit Israel. 
2 Kings 15 10 Coniuravit autem contra eum Sellum filius Iabes percussitque eum in Ieblaam et interfecit; regnavitque pro eo.
2 Kings 15 11 Reliqua autem gestorum Zachariae, nonne haec scripta sunt in libro annalium regum Israel? 
2 Kings 15 12 Iste est sermo Domini, quem locutus est ad Iehu dicens: “ Filii usque ad quartam generationem sedebunt de te super thronum Israel ”. Factumque est ita.
2 Kings 15 13 Sellum filius Iabes regnavit tricesimo nono anno Azariae regis Iudae; regnavit autem uno mense in Samaria. 
2 Kings 15 14 Et ascendit Manahem filius Gadi de Thersa venitque Samariam et percussit Sellum filium Iabes in Samaria et interfecit eum; regnavitque pro eo.
2 Kings 15 15 Reliqua autem gestorum Sellum et coniuratio eius, per quam tetendit insidias, nonne haec scripta sunt in libro annalium regum Israel?
2 Kings 15 16 Tunc percussit Manahem Thapsam et omnes, qui erant in ea, et terminos eius de Thersa; noluerant enim aperire ei. Et interfecit omnes praegnantes eius et scidit eas.
2 Kings 15 17 Anno tricesimo nono Azariae regis Iudae regnavit Manahem filius Gadi super Israel decem annis in Samaria. 
2 Kings 15 18 Fecitque, quod erat malum coram Domino; non recessit a peccatis Ieroboam filii Nabat, qui peccare fecit Israel. In diebus eius 
2 Kings 15 19 venit Phul rex Assyriorum in terram, et dedit Manahem Phul mille talenta argenti, ut esset ei in auxilio et firmaret regnum eius. 
2 Kings 15 20 Indixitque Manahem argentum super Israel cunctis potentibus, ut daret regi Assyriorum, quinquaginta siclos argenti per singulos. Reversusque est rex Assyriorum et non est moratus in terra.
2 Kings 15 21 Reliqua autem gestorum Manahem et universa, quae fecit, nonne haec scripta sunt in libro annalium regum Israel? 
2 Kings 15 22 Et dormivit Manahem cum patribus suis; regnavitque Phaceia filius eius pro eo.
2 Kings 15 23 Anno quinquagesimo Azariae regis Iudae regnavit Phaceia filius Manahem super Israel in Samaria biennio. 
2 Kings 15 24 Et fecit, quod erat malum coram Domino; non recessit a peccatis Ieroboam filii Nabat, qui peccare fecit Israel. 
2 Kings 15 25 Coniuravit autem adversus eum Phacee filius Romeliae dux eius et percussit eum in Samaria in turre domus regiae, et cum eo erant quinquaginta viri de filiis Galaaditarum. Et interfecit eum regnavitque pro eo.
2 Kings 15 26 Reliqua autem gestorum Phaceia et universa, quae fecit, nonne haec scripta sunt in libro annalium regum Israel?
2 Kings 15 27 Anno quinquagesimo secundo Azariae regis Iudae regnavit Phacee filius Romeliae super Israel in Samaria viginti annis. 
2 Kings 15 28 Et fecit, quod malum erat coram Domino; non recessit a peccatis Ieroboam filii Nabat, qui peccare fecit Israel. 
2 Kings 15 29 In diebus Phacee regis Israel venit Theglathphalasar rex Assur et cepit Ahion et Abelbethmaacha et Ianoe et Cedes et Asor et Galaad et Galilaeam, universam terram Nephthali, et transtulit eos in Assur. 
2 Kings 15 30 Coniuravit autem et tetendit insidias Osee filius Ela contra Phacee filium Romeliae; et percussit eum et interfecit regnavitque pro eo vicesimo anno Ioatham filii Oziae.
2 Kings 15 31 Reliqua autem gestorum Phacee et universa, quae fecit, nonne haec scripta sunt in libro annalium regum Israel?
2 Kings 15 32 Anno secundo Phacee filii Romeliae regis Israel regnavit Ioatham filius Oziae regis Iudae. 
2 Kings 15 33 Viginti quinque annorum erat, cum regnare coepisset, et sedecim annis regnavit in Ierusalem. Nomen matris eius Ierusa filia Sadoc. 
2 Kings 15 34 Fecitque, quod erat placitum coram Domino; iuxta omnia, quae fecerat Ozias pater suus, operatus est. 
2 Kings 15 35 Verumtamen excelsa non abstulit; adhuc populus immolabat et adolebat in excelsis. Ipse aedificavit portam domus Domini superiorem.
2 Kings 15 36 Reliqua autem gestorum Ioatham et universa, quae fecit, nonne haec scripta sunt in libro annalium regum Iudae? 
2 Kings 15 37 In diebus illis coepit Dominus mittere in Iudam Rasin regem Syriae et Phacee filium Romeliae. 
2 Kings 15 38 Et dormivit Ioatham cum patribus suis sepultusque est cum eis in civitate David patris sui; et regnavit Achaz filius eius pro eo.
2 Kings 16 1 Anno septimo decimo Phacee filii Romeliae regnavit Achaz filius Ioatham regis Iudae. 
2 Kings 16 2 Viginti annorum erat Achaz, cum regnare coepisset, et sedecim annis regnavit in Ierusalem; non fecit, quod erat placitum in conspectu Domini Dei sui, sicut David pater eius, 
2 Kings 16 3 sed ambulavit in via regum Israel. Insuper et filium suum consecravit transferens per ignem secundum abominationes gentium, quas dissipavit Dominus coram filiis Israel; 
2 Kings 16 4 immolabat quoque et adolebat in excelsis et in collibus et sub omni ligno frondoso.
2 Kings 16 5 Tunc ascendit Rasin rex Syriae et Phacee filius Romeliae rex Israel in Ierusalem ad proeliandum; cumque obsiderent Achaz, non valuerunt superare eum. 
2 Kings 16 6 In tempore illo restituit Rasin rex Syriae Ailath ad Edom et eiecit Iudaeos de Ailath; et Idumaei venerunt in Ailath et habitaverunt ibi usque in diem hanc. 
2 Kings 16 7 Misit autem Achaz nuntios ad Theglathphalasar regem Assyriorum dicens: “ Servus tuus et filius tuus ego sum. Ascende et salvum me fac de manu regis Syriae et de manu regis Israel, qui consurrexerunt adversum me ”. 
2 Kings 16 8 Et cum collegisset argentum et aurum, quod invenire potuit in domo Domini et in thesauris regis, misit regi Assyriorum munera. 
2 Kings 16 9 Qui et acquievit voluntati eius. Ascendit enim rex Assyriorum in Damascum et vastavit eam et transtulit habitatores eius in Cir; Rasin autem interfecit.
2 Kings 16 10 Perrexitque rex Achaz in occursum Theglathphalasar regis Assyriorum in Damascum. Cumque vidisset altare Damasci, misit rex Achaz ad Uriam sacerdotem exemplar eius et descriptionem omnis operis eius. 
2 Kings 16 11 Exstruxitque Urias sacerdos altare; iuxta omnia, quae miserat rex Achaz de Damasco, ita fecit Urias sacerdos, donec veniret rex Achaz de Damasco. 
2 Kings 16 12 Cumque venisset rex de Damasco, vidit altare et accessit ad illud ascenditque 
2 Kings 16 13 et adolevit holocausta sua et oblationes et libavit libamina et fudit sanguinem pacificorum suorum super altare. 
2 Kings 16 14 Porro altare aeneum, quod erat coram Domino, transtulit de facie templi et de loco inter altare et templum Domini posuitque illud ex latere altaris ad aquilonem.
2 Kings 16 15 Praecepit quoque rex Achaz Uriae sacerdoti dicens: “ Super altare maius offer holocaustum matutinum et oblationem vespertinam et holocaustum regis et oblationem eius et holocaustum universi populi terrae et oblationem eorum et libamina eorum; et omnem sanguinem holocausti et universum sanguinem sacrificii super illud effundes. De altari vero aeneo erit mihi deliberandum ”. 
2 Kings 16 16 Fecit igitur Urias sacerdos iuxta omnia, quae praeceperat rex Achaz. 
2 Kings 16 17 Excidit autem rex Achaz limbos basium et removit luterem, qui erat desuper, et mare deposuit de bobus aeneis, qui sustentabant illud, et posuit super pavimentum stratum lapide. 
2 Kings 16 18 Musach (id est Porticum) quoque sabbati, quod aedificatum erat in templo, et ingressum regis exterius convertit in templo Domini propter regem Assyriorum.
2 Kings 16 19 Reliqua autem gestorum Achaz, quae fecit, nonne haec scripta sunt in libro annalium regum Iudae? 
2 Kings 16 20 Dormivitque Achaz cum patribus suis et sepultus est cum eis in civitate David; et regnavit Ezechias filius eius pro eo.
2 Kings 17 1 Anno duodecimo Achaz regis Iudae regnavit Osee filius Ela in Samaria super Israel novem annis. 
2 Kings 17 2 Fecitque malum coram Domino, sed non sicut reges Israel, qui ante eum fuerant.
2 Kings 17 3 Contra hunc ascendit Salmanasar rex Assyriorum; et factus est ei Osee servus reddebatque illi tributa. 
2 Kings 17 4 Cumque deprehendisset rex Assyriorum Osee quod rebellare nitens misisset nuntios ad Sua regem Aegypti nec praestaret tributa regi Assyriorum, sicut singulis annis solitus erat, apprehendit eum et vinctum misit in carcerem.
2 Kings 17 5 Pervagatusque est omnem terram et ascendens Samariam obsedit eam tribus annis. 
2 Kings 17 6 Anno autem nono Osee cepit rex Assyriorum Samariam et transtulit Israel in Assur posuitque eos in Hala et iuxta Habor fluvium Gozan et in civitatibus Medorum.
2 Kings 17 7 Factum est enim hoc, cum peccassent filii Israel Domino Deo suo, qui eduxerat eos de terra Aegypti, de manu pharaonis regis Aegypti: coluerunt deos alienos. 
2 Kings 17 8 Et ambulaverunt iuxta ritus gentium, quas consumpserat Dominus in conspectu filiorum Israel et regum Israel, qui similiter fecerant. 
2 Kings 17 9 Et offenderunt filii Israel operibus non rectis Dominum Deum suum et aedificaverunt sibi excelsa in cunctis urbibus suis a turre custodum usque ad civitatem munitam. 
2 Kings 17 10 Feceruntque sibi lapides et palos in omni colle sublimi et subter omne lignum nemorosum 
2 Kings 17 11 et adolebant ibi in omnibus excelsis sicut gentes, quas transtulerat Dominus a facie eorum; feceruntque pessima irritantes Dominum 
2 Kings 17 12 et coluerunt idola immunda, de quibus praecepit Dominus eis, ne facerent hoc.
2 Kings 17 13 Et testificatus est Dominus in Israel et in Iuda per manum omnium prophetarum et videntium dicens: “ Revertimini a viis vestris pessimis et custodite mandata mea et praecepta iuxta omnem legem, quam praecepi patribus vestris, et sicut misi ad vos in manu servorum meorum prophetarum ”. 
2 Kings 17 14 Qui non audierunt, sed induraverunt cervicem suam iuxta cervicem patrum suorum, qui noluerunt credere in Dominum Deum suum. 
2 Kings 17 15 Et abiecerunt legitima eius et pactum, quod pepigit cum patribus eorum, et testificationes, quibus contestatus est eos; secutique sunt vanitates et vani facti sunt et secuti sunt gentes, quae erant per circuitum eorum, super quibus praeceperat Dominus eis ut non facerent, sicut et illae faciebant. 
2 Kings 17 16 Et dereliquerunt omnia praecepta Domini Dei sui feceruntque sibi conflatiles duos vitulos et palum et adoraverunt universam militiam caeli servieruntque Baal 
2 Kings 17 17 et consecrabant filios suos et filias suas per ignem; et divinationibus inserviebant et auguriis et tradiderunt se, ut facerent malum coram Domino et irritarent eum.
2 Kings 17 18 Iratusque est Dominus vehementer Israel et abstulit eos de conspectu suo, et non remansit nisi tribus Iudae tantummodo. 
2 Kings 17 19 Sed nec ipse Iuda custodivit mandata Domini Dei sui; verum ambulavit in erroribus Israel, quos operatus fuerat. 
2 Kings 17 20 Proiecitque Dominus omne semen Israel et afflixit eos et tradidit in manu diripientium, donec proiceret eos a facie sua, 
2 Kings 17 21 ex eo iam tempore, quo scissus est Israel a domo David, et constituerunt sibi regem Ieroboam filium Nabat; separavit enim Ieroboam Israel a Domino et peccare eos fecit peccatum magnum. 
2 Kings 17 22 Et ambulaverunt filii Israel in universis peccatis Ieroboam, quae fecerat; non recesserunt ab eis, 
2 Kings 17 23 usquequo auferret Dominus Israel a facie sua, sicut locutus fuerat in manu omnium servorum suorum prophetarum. Translatusque est Israel de terra sua in Assur usque in diem hanc.
2 Kings 17 24 Adduxit autem rex Assyriorum de Babylone et de Chutha et de Ava et de Emath et de Sepharvaim et collocavit eos in civitatibus Samariae pro filiis Israel, qui possederunt Samariam et habitaverunt in urbibus eius.
2 Kings 17 25 Cumque ibi habitare coepissent, non timebant Dominum. Et immisit eis Dominus leones, qui interficiebant inter eos. 
2 Kings 17 26 Nuntiatumque est regi Assyriorum et dictum: “ Gentes, quas transtulisti et habitare fecisti in civitatibus Samariae, ignorant legitima Dei terrae; et immisit eis leones, et ecce interficiunt eos, eo quod ignorent ritum Dei terrae ”. 
2 Kings 17 27 Praecepit autem rex Assyriorum dicens: “ Ducite illuc unum de sacerdotibus, quos inde captivos adduxistis, et vadat et habitet cum eis et doceat eos legitima Dei terrae ”. 
2 Kings 17 28 Igitur cum venisset unus de sacerdotibus his, qui captivi ducti fuerant de Samaria, habitavit in Bethel et docebat eos quomodo colerent Dominum.
2 Kings 17 29 Et unaquaeque gens fabricata est deum suum; posueruntque eos in fanis excelsis, quae fecerant Samaritae, gens et gens in urbibus suis, in quibus habitabant. 
2 Kings 17 30 Viri enim Babylonii fecerunt Socchothbenoth, viri autem Chutheni fecerunt Nergel, et viri de Emath fecerunt Asima; 
2 Kings 17 31 porro Hevaei fecerunt Nebahaz et Tharthac, hi autem, qui erant de Sepharvaim, comburebant filios suos igne Adramelech et Anamelech diis Sepharvaim. 
2 Kings 17 32 Et nihilominus colebant Dominum. Fecerunt autem sibi de medio ipsorum sacerdotes excelsorum et ponebant eos in fanis excelsorum; 
2 Kings 17 33 et, cum Dominum colerent, diis quoque suis serviebant iuxta consuetudinem gentium, de quibus translati fuerant Samariam.
2 Kings 17 34 Usque in praesentem diem morem sequuntur antiquum: non timent Dominum neque custodiunt instituta et iudicium ipsorum et legem et mandatum, quod praeceperat Dominus filiis Iacob, quem cognominavit Israel, 
2 Kings 17 35 et percusserat cum eis pactum et mandaverat eis dicens: “ Nolite timere deos alienos et non adoretis eos neque colatis et non immoletis eis, 
2 Kings 17 36 sed Dominum, qui eduxit vos de terra Aegypti in fortitudine magna et in brachio extento, ipsum timete, illum adorate et ipsi immolate. 
2 Kings 17 37 Instituta quoque et iudicia et legem et mandatum, quod scripsit vobis, custodite, ut faciatis cunctis diebus; et non timeatis deos alienos. 
2 Kings 17 38 Et pactum, quod percussi vobiscum, nolite oblivisci nec timeatis deos alienos, 
2 Kings 17 39 sed Dominum Deum vestrum timete, et ipse eruet vos de manu omnium inimicorum vestrorum ”. 
2 Kings 17 40 Illi vero non audierunt, sed iuxta consuetudinem suam pristinam perpetrabant.
2 Kings 17 41 Fuerunt igitur gentes istae timentes quidem Dominum, sed nihilominus et idolis suis servientes; nam et filii eorum et nepotes, sicut fecerunt parentes sui, ita faciunt usque in praesentem diem.
2 Kings 18 1 Anno tertio Osee filii Ela regis Israel regnavit Ezechias filius Achaz regis Iudae. 
2 Kings 18 2 Viginti quinque annorum erat, cum regnare coepisset, et viginti et novem annis regnavit in Ierusalem. Nomen matris eius Abi filia Zachariae. 
2 Kings 18 3 Fecitque, quod erat bonum coram Domino, iuxta omnia, quae fecerat David pater suus. 
2 Kings 18 4 Ipse dissipavit excelsa et contrivit lapides et succidit palum confregitque serpentem aeneum, quem fecerat Moyses; siquidem usque ad illud tempus filii Israel adolebant ei; vocabatur Nohestan. 
2 Kings 18 5 In Domino, Deo Israel, speravit. Itaque post eum non fuit similis ei de cunctis regibus Iudae sed neque in his, qui ante eum fuerunt. 
2 Kings 18 6 Et adhaesit Domino et non recessit a vestigiis eius fecitque mandata eius, quae praeceperat Dominus Moysi, 
2 Kings 18 7 unde et erat Dominus cum eo, et in cunctis, ad quae procedebat, prospere agebat. Rebellavit quoque contra regem Assyriorum et non servivit ei. 
2 Kings 18 8 Ipse percussit Philisthaeos usque Gazam et terminos eius, a turre custodum usque ad civitatem munitam.
2 Kings 18 9 Anno quarto regis Ezechiae, qui erat annus septimus Osee filii Ela regis Israel, ascendit Salmanasar rex Assvriorum Samariam et oppugnavit eam 
2 Kings 18 10 et cepit. Post annos tres, anno sexto Ezechiae, id est nono anno Osee regis Israel, capta est Samaria. 
2 Kings 18 11 Et transtulit rex Assyriorum Israel in Assur collocavitque eos in Hala et Habor iuxta fluvium Gozan et in civitatibus Medorum, 
2 Kings 18 12 quia non audierunt vocem Domini Dei sui, sed praetergressi sunt pactum eius; omnia, quae praeceperat Moyses servus Domini, non audierunt neque fecerunt.
2 Kings 18 13 Anno quarto decimo regis Ezechiae ascendit Sennacherib rex Assyriorum ad universas civitates Iudae munitas et cepit eas. 
2 Kings 18 14 Tunc misit Ezechias rex Iudae nuntios ad regem Assyriorum Lachis dicens: “ Peccavi. Recede a me, et omne, quod imposueris mihi, feram ”. Indixit itaque rex Assyriorum Ezechiae regi Iudae trecenta talenta argenti et triginta talenta auri; 
2 Kings 18 15 deditque Ezechias omne argentum, quod repertum fuerat in domo Domini et in thesauris regis. 
2 Kings 18 16 In tempore illo confregit Ezechias valvas templi Domini et postes, quos ipse inauraverat, et dedit aurum regi Assyriorum.
2 Kings 18 17 Misit autem rex Assyriorum Tharthan et Rabsaris et Rabsacen de Lachis ad regem Ezechiam cum manu valida Ierusalem. Qui cum ascendissent, venerunt in Ierusalem et steterunt iuxta aquae ductum piscinae superioris, quae est in via agri fullonis, 
2 Kings 18 18 vocaveruntque regem. Egressus est autem ad eos Eliachim filius Helciae praepositus domus et Sobna scriba et Ioah filius Asaph a commentariis.
2 Kings 18 19 Dixitque ad eos Rabsaces: “ Loquimini Ezechiae: Haec dicit rex magnus, rex Assyriorum: Quae est ista fiducia, qua niteris? 
2 Kings 18 20 Forsitan putas verbum labiorum esse consilium et fortitudinem ad proelium? In quo confidis, ut audeas rebellare contra me? 
2 Kings 18 21 An speras in baculo arundineo atque confracto, Aegypto, super quem, si incubuerit homo, comminutus ingreditur manum eius et perforabit eam? Sic est pharao rex Aegypti omnibus, qui confidunt in eo. 
2 Kings 18 22 Quod si dixeritis mihi: “In Domino Deo nostro habemus fiduciam”, nonne iste est, cuius abstulit Ezechias excelsa et altaria et praecepit Iudae et Ierusalem: “Ante altare hoc adorabitis in Ierusalem?”. 
2 Kings 18 23 Nunc igitur spondete cum domino meo rege Assyriorum; dabo tibi duo milia equorum; et vide an habere valeas ascensores eorum. 
2 Kings 18 24 Et quomodo potes in fugam vertere unum satrapam de servis domini mei minimis? An fiduciam habes in Aegypto propter currus et equites? 
2 Kings 18 25 Numquid sine Domini voluntate ascendi ad locum istum, ut demolirer eum? Dominus dixit mihi: “Ascende ad terram hanc et demolire eam” ”.
2 Kings 18 26 Dixerunt autem Eliachim filius Helciae et Sobna et Ioah Rabsaci: “ Precamur, ut loquaris nobis servis tuis Aramaice, siquidem intellegimus hanc linguam, et non loquaris nobis Iudaice, audiente populo, qui est super murum ”. 
2 Kings 18 27 Responditque eis Rabsaces: “ Numquid ad dominum tuum et ad te misit me dominus meus, ut loquerer sermones hos, et non ad viros, qui sedent super murum, ut comedant stercora sua et bibant urinam suam vobiscum? ”.
2 Kings 18 28 Stetit itaque Rabsaces et clamavit voce magna Iudaice et ait: “ Audite verba regis magni, regis Assyriorum: 
2 Kings 18 29 Haec dicit rex: Non vos seducat Ezechias; non enim poterit eruere vos de manu mea! 
2 Kings 18 30 Neque fiduciam vobis tribuat super Domino dicens: “Eruens liberabit nos Dominus, et non tradetur civitas haec in manu regis Assyriorum”. 
2 Kings 18 31 Nolite audire Ezechiam! Haec enim dicit rex Assyriorum: Facite mecum benedictionem et egredimini ad me, et comedet unusquisque de vinea sua et de ficu sua, et bibetis aquas de cisternis vestris, 
2 Kings 18 32 donec veniam et transferam vos in terram, quae similis terrae vestrae est, in terram fructiferam et fertilem vini, terram panis et vinearum, terram olivarum olei ac mellis; et vivetis et non moriemini. Nolite audire Ezechiam, qui vos decipit dicens: “Dominus liberabit nos!”. 
2 Kings 18 33 Numquid liberaverunt dii gentium unusquisque terram suam de manu regis Assyriorum? 
2 Kings 18 34 Ubi sunt dii Emath et Arphad? Ubi sunt dii Sepharvaim, Ana et Ava? Numquid liberaverunt Samariam de manu mea? 
2 Kings 18 35 Quinam illi sunt in universis diis terrarum, qui eruerunt regionem suam de manu mea, ut possit eruere Dominus Ierusalem de manu mea? ”.
2 Kings 18 36 Tacuit itaque populus et non respondit ei quidquam; siquidem praeceptum regis acceperant, ut non responderent ei. 
2 Kings 18 37 Venitque Eliachim filius Helciae praepositus domus et Sobna scriba et Ioah filius Asaph a commentariis ad Ezechiam, scissis vestibus, et nuntiaverunt ei verba Rabsacis.
2 Kings 19 1 Quae cum audisset rex Ezechias, scidit vestimenta sua et opertus est sacco ingressusque est domum Domini. 
2 Kings 19 2 Et misit Eliachim praepositum domus et Sobnam scribam et senes de sacerdotibus opertos saccis ad Isaiam prophetam filium Amos. 
2 Kings 19 3 Qui dixerunt: “ Haec dicit Ezechias: Dies tribulationis et increpationis et blasphemiae dies iste; venerunt filii usque ad partum, et vires non habet parturiens. 
2 Kings 19 4 Forte audiet Dominus Deus tuus universa verba Rabsacis, quem misit rex Assyriorum dominus suus, ut exprobraret Deum viventem, et puniet verba, quae audivit Dominus Deus tuus; et fac orationem pro reliquiis, quae remanent ”.
2 Kings 19 5 Venerunt ergo servi regis Ezechiae ad Isaiam. 
2 Kings 19 6 Dixitque eis Isaias: “ Haec dicetis domino vestro: Haec dicit Dominus: Noli timere a facie sermonum, quos audisti, quibus blasphemaverunt pueri regis Assyriorum me; 
2 Kings 19 7 ecce ego immittam ei spiritum, et audiet nuntium et revertetur in terram suam; et deiciam eum gladio in terra sua ”.
2 Kings 19 8 Reversus est igitur Rabsaces et invenit regem Assyriorum oppugnantem Lobnam; audierat enim quod recessisset de Lachis. 
2 Kings 19 9 Cumque audisset de Tharaca rege Aethiopiae dicentes: “ Ecce egressus est, ut pugnet adversum te ”, iterum misit nuntios ad Ezechiam dicens: 
2 Kings 19 10 “ Haec dicite Ezechiae regi Iudae: Non te seducat Deus tuus, in quo habes fiduciam, neque dicas: “Non tradetur Ierusalem in manu regis Assyriorum”. 
2 Kings 19 11 Tu enim ipse audisti, quae fecerint reges Assyriorum universis terris, quomodo vastaverint eas. Num ergo solus poteris liberari? 
2 Kings 19 12 Numquid liberaverunt dii gentium singulos, quos vastaverunt patres mei, Gozan videlicet et Charran et Reseph et filios Eden, qui erant in Thelassar? 
2 Kings 19 13 Ubi est rex Emath et rex Arphad et rex civitatis Sepharvaim, Ana et Ava? ”.
2 Kings 19 14 Itaque cum accepisset Ezechias litteras de manu nuntiorum et legisset eas, ascendit in domum Domini et expandit eas coram Domino 
2 Kings 19 15 et oravit in conspectu eius dicens: “ Domine, Deus Israel, qui sedes super cherubim! Tu es Deus solus regnorum omnium terrae, tu fecisti caelum et terram. 
2 Kings 19 16 Inclina aurem tuam et audi; aperi, Domine, oculos tuos et vide et audi omnia verba Sennacherib, qui misit, ut exprobraret Deum viventem. 
2 Kings 19 17 Vere, Domine, dissipaverunt reges Assyriorum gentes et terras earum 
2 Kings 19 18 et miserunt deos eorum in ignem; non enim erant dii, sed opera manuum hominum ex ligno et lapide, et perdiderunt eos. 
2 Kings 19 19 Nunc igitur, Domine Deus noster, salvos nos fac de manu eius, ut sciant omnia regna terrae quia tu, Domine, es Deus solus ”.
2 Kings 19 20 Misit autem Isaias filius Amos ad Ezechiam dicens: “ Haec dicit Dominus, Deus Israel: Quae deprecatus es me super Sennacherib rege Assyriorum, audivi. 
2 Kings 19 21 Iste est sermo, quem locutus est Dominus de eo: Sprevit te et subsannavit virgo filia Sion; post tergum tuum caput movit filia Ierusalem.
2 Kings 19 22 Cui exprobrasti et quem blasphemasti? Contra quem exaltasti vocem et elevasti in excelsum oculos tuos? Contra Sanctum Israel!
2 Kings 19 23 Per manum servorum tuorum exprobrasti Domino et dixisti: “In multitudine curruum meorum ascendi excelsa montium in summitate Libani et succidi sublimes cedros eius, electas abietes eius, et ingressus sum usque ad terminos eius, silvam condensam.
2 Kings 19 24 Ego fodi et bibi aquas alienas et siccavi vestigiis pedum meorum omnes aquas Aegypti”.
2 Kings 19 25 Numquid non audisti, ab initio quid fecerim? Ex diebus antiquis plasmavi illud et nunc adduxi; eruntque in eradicationem, in acervos ruinarum civitates munitae.
2 Kings 19 26 Et, qui sedent in eis breviata manu, contremuerunt et confusi sunt; facti sunt quasi fenum agri et gramen virens, herba tectorum, quae arefacta est, antequam veniret ad maturitatem.
2 Kings 19 27 Sessionem tuam et egressum tuum et introitum tuum ego praescivi et furorem tuum contra me;
2 Kings 19 28 insanisti in me, et superbia tua ascendit in aures meas. Ponam itaque circulum in naribus tuis et frenum in labris tuis et reducam te in viam, per quam venisti.
2 Kings 19 29 Tibi autem, Ezechia, hoc erit signum: Comede hoc anno, quod reppereris, in secundo autem anno, quae sponte nascuntur; porro in anno tertio seminate et metite, plantate vineas et comedite fructum earum.
2 Kings 19 30 Et, quodcumque reliquum fuerit de domo Iudae, mittet radicem deorsum et faciet fructum sursum;
2 Kings 19 31 de Ierusalem quippe egredientur reliquiae, et, quod relinquetur, de monte Sion. Zelus Domini exercituum faciet hoc.
2 Kings 19 32 Quam ob rem haec dicit Dominus de rege Assyriorum: Non ingredietur urbem hanc nec mittet in eam sagittam nec occurret ei clipeo nec fundet aggerem circa eam.
2 Kings 19 33 Per viam, qua venit, revertetur et civitatem hanc non ingredietur, dicit Dominus.
2 Kings 19 34 Protegamque urbem hanc et salvabo eam propter me et propter David servum meum ”.
2 Kings 19 35 Factum est igitur in nocte illa: egressus est angelus Domini et percussit in castris Assyriorum centum octoginta quinque milia. Cumque diluculo surrexissent, viderunt omnia corpora mortuorum. 
2 Kings 19 36 Et recedens abiit et reversus est Sennacherib rex Assyriorum et mansit in Nineve. 
2 Kings 19 37 Cumque adoraret in templo Nesroch dei sui, Adramelech et Sarasar filii eius percusserunt eum gladio fugeruntque in terram Armeniorum. Et regnavit Asarhaddon filius eius pro eo.
2 Kings 20 1 In diebus illis aegrotavit Ezechias usque ad mortem. Et venit ad eum Isaias filius Amos prophetes dixitque ei: “ Haec dicit Dominus: Dispone domui tuae, morieris enim et non vives ”. 
2 Kings 20 2 Qui convertit faciem suam ad parietem et oravit Dominum dicens: 
2 Kings 20 3 “ Obsecro, Domine, memento quomodo ambulaverim coram te in veritate et in corde perfecto et, quod placitum est coram te, fecerim ”. Flevit itaque Ezechias fletu magno. 
2 Kings 20 4 Et antequam egrederetur Isaias mediam partem atrii, factus est sermo Domini ad eum dicens: 
2 Kings 20 5 “ Revertere et dic Ezechiae duci populi mei: Haec dicit Dominus, Deus David patris tui: Audivi orationem tuam, vidi lacrimam tuam, et ecce sano te; die tertio ascendes templum Domini. 
2 Kings 20 6 Et addam diebus tuis quindecim annos; sed et de manu regis Assyriorum liberabo te et civitatem hanc et protegam urbem istam propter me et propter David servum meum ”. 
2 Kings 20 7 Dixitque Isaias: “ Afferte massam ficorum ”. Quam cum attulissent et posuissent super ulcus eius, curatus est. 
2 Kings 20 8 Dixit autem Ezechias ad Isaiam: “ Quod erit signum quia Dominus me sanabit et quia ascensurus sum die tertio templum Domini? ”. 
2 Kings 20 9 Cui ait Isaias: “ Hoc erit tibi signum a Domino quod facturus sit Dominus sermonem, quem locutus est: Vis ut accedat umbra decem gradibus, an ut revertatur totidem gradibus? ”. 
2 Kings 20 10 Et ait Ezechias: “ Facile est umbram descendere decem gradibus, nec hoc volo ut fiat, sed ut revertatur retrorsum decem gradibus ”. 
2 Kings 20 11 Invocavit itaque Isaias propheta Dominum; et reduxit umbram per gradus, quibus iam descenderat in gradibus Achaz, retrorsum decem gradibus.
2 Kings 20 12 In tempore illo misit Merodachbaladan filius Baladan rex Babyloniorum litteras et munera ad Ezechiam; audierat enim quod aegrotasset Ezechias. 
2 Kings 20 13 Laetatus est autem in adventu eorum Ezechias et ostendit eis totam domum thesauri sui, argentum et aurum et aromata et oleum optimum et domum vasorum suorum et omnia, quae inventa sunt in thesauris suis: non fuit, quod non monstraret eis Ezechias in domo sua et in omni potestate sua.
2 Kings 20 14 Venit autem Isaias propheta ad regem Ezechiam dixitque ei: “ Quid dixerunt viri isti et unde venerunt ad te? ”. Cui ait Ezechias: “ De terra longinqua venerunt, de Babylone ”. 
2 Kings 20 15 At ille respondit: “ Quid viderunt in domo tua? ”. Ait Ezechias: “ Omnia, quae sunt in domo mea viderunt; nihil est, quod non monstraverim eis in thesauris meis ”.
2 Kings 20 16 Dixit itaque Isaias Ezechiae: “ Audi sermonem Domini: 
2 Kings 20 17 Ecce dies venient, et auferentur omnia, quae sunt in domo tua, et quae condiderunt patres tui usque in diem hanc, in Babylone; non remanebit quidquam, ait Dominus. 
2 Kings 20 18 Sed et de filiis tuis, qui egredientur ex te, quos generabis, tollentur et erunt eunuchi in palatio regis Babylonis ”. 
2 Kings 20 19 Dixit Ezechias ad Isaiam: “ Bonus sermo Domini, quem locutus es ”. Et ait: “ Nonne erit pax et securitas in diebus meis? ”.
2 Kings 20 20 Reliqua autem gestorum Ezechiae et omnis fortitudo eius, et quomodo fecerit piscinam et aquae ductum et introduxerit aquas in civitatem, nonne haec scripta sunt in libro annalium regum Iudae? 
2 Kings 20 21 Dormivitque Ezechias cum patribus suis; et regnavit Manasses filius eius pro eo.
2 Kings 21 1 Duodecim annorum erat Manasses, cum regnare coe pisset, et quinquaginta quinque annis regnavit in Ierusalem. Nomen matris eius Haphsiba. 
2 Kings 21 2 Fecitque malum in conspectu Domini iuxta abominationes gentium, quas delevit Dominus a facie filiorum Israel. 
2 Kings 21 3 Conversusque est et aedificavit excelsa, quae dissipaverat Ezechias pater eius, et erexit aras Baal et fecit palum, sicut fecerat Achab rex Israel, et adoravit omnem militiam caeli et coluit eam. 
2 Kings 21 4 Exstruxitque aras in domo Domini, de qua dixit Dominus: “ In Ierusalem ponam nomen meum ”. 
2 Kings 21 5 Et exstruxit altaria universae militiae caeli in duobus atriis templi Domini 
2 Kings 21 6 et traduxit filium suum per ignem et hariolatus est et observavit auguria et constituit pythones et haruspices multiplicavit, ut faceret malum coram Domino et irritaret eum. 
2 Kings 21 7 Posuit quoque palum Aserae, quem fecerat, in templo, super quo locutus est Dominus ad David et ad Salomonem filium eius: “ In templo hoc et in Ierusalem, quam elegi de cunctis tribubus Israel, ponam nomen meum in sempiternum; 
2 Kings 21 8 et ultra non faciam commoveri pedem Israel de terra, quam dedi patribus eorum, sic tamen si custodierint opere omnia, quae praecepi eis, et universam legem, quam mandavit eis servus meus Moyses ”. 
2 Kings 21 9 Illi vero non audierunt, sed seducti sunt a Manasse, ut facerent malum plus quam gentes, quas contrivit Dominus a facie filiorum Israel.
2 Kings 21 10 Locutusque est Dominus in manu servorum suorum prophetarum dicens: 
2 Kings 21 11 “ Quia fecit Manasses rex Iudae abominationes istas pessimas super omnia, quae fecerunt Amorraei ante eum, et peccare fecit etiam Iudam in idolis suis, 
2 Kings 21 12 propterea haec dicit Dominus, Deus Israel: Ecce ego inducam mala super Ierusalem et Iudam, ut quicumque audierit, tinniant ambae aures eius. 
2 Kings 21 13 Et extendam super Ierusalem funiculum Samariae et pondus domus Achab et extergam Ierusalem sicut qui extergit vas, extergit et convertit super faciem eius. 
2 Kings 21 14 Et proiciam reliquias hereditatis meae et tradam eas in manu inimicorum eius; eruntque in vastitate et rapina cunctis adversariis suis, 
2 Kings 21 15 eo quod fecerint malum coram me et perseveraverint irritantes me ex die, qua egressi sunt patres eorum ex Aegypto, usque ad diem hanc ”. 
2 Kings 21 16 Insuper et sanguinem innoxium fudit Manasses multum nimis, donec impleret Ierusalem usque ad summum, absque peccatis suis, quibus peccare fecit Iudam, ut faceret malum coram Domino.
2 Kings 21 17 Reliqua autem gestorum Manasse et universa, quae fecit, et peccatum eius, quod peccavit, nonne haec scripta sunt in libro annalium regum Iudae? 
2 Kings 21 18 Dormivitque Manasses cum patribus suis et sepultus est in horto domus suae, in horto Oza; et regnavit Amon filius eius pro eo. 
2 Kings 21 19 Viginti et duo annorum erat Amon, cum regnare coepisset, duobusque annis regnavit in Ierusalem. Nomen matris eius Mesallemeth filia Harus de Ieteba. 
2 Kings 21 20 Fecitque malum in conspectu Domini, sicut fecerat Manasses pater eius, 
2 Kings 21 21 et ambulavit in omni via, per quam ambulaverat pater eius; servivitque idolis, quibus servierat pater suus, et adoravit ea. 
2 Kings 21 22 Et dereliquit Dominum, Deum patrum suorum et non ambulavit in via Domini.
2 Kings 21 23 Tetenderuntque ei insidias servi sui et interfecerunt regem in domo sua; 
2 Kings 21 24 percussit autem populus terrae omnes, qui coniuraverant contra regem Amon, et constituerunt sibi regem Iosiam filium eius pro eo.
2 Kings 21 25 Reliqua autem gestorum Amon, quae fecit, nonne haec scripta sunt in libro annalium regum Iudae? 
2 Kings 21 26 Sepelieruntque eum in sepulcro suo in horto Oza; et regnavit Iosias filius eius pro eo.
2 Kings 22 1 Octo annorum erat Iosias, cum regnare coepisset, et tri ginta et uno anno regnavit in Ierusalem. Nomen matris eius Idida filia Adaia de Bascath. 
2 Kings 22 2 Fecitque, quod placitum erat coram Domino, et ambulavit per omnes vias David patris sui; non declinavit ad dexteram sive ad sinistram.
2 Kings 22 3 Anno autem octavo decimo regis Iosiae misit rex Saphan filium Eseliae filii Mesullam scribam ad templum Domini dicens ei: 
2 Kings 22 4 “ Vade ad Helciam sacerdotem magnum, ut effundatur pecunia, quae illata est in templum Domini, quam collegerunt ianitores a populo, 
2 Kings 22 5 deturque opificibus praepositis in domo Domini, qui et distribuent eam his, qui operantur in templo Domini ad instauranda sartatecta templi, 
2 Kings 22 6 tignariis videlicet et caementariis et his, qui interrupta componunt, et ut emantur ligna et lapides de lapicidinis ad instaurandum templum. 
2 Kings 22 7 Verumtamen non supputetur eis argentum, quod accipiunt, quia in potestate habent et in fide ”.
2 Kings 22 8 Dixit autem Helcias pontifex ad Saphan scribam: “ Librum legis repperi in domo Domini! ”. Deditque Helcias volumen Saphan, qui et legit illud. 
2 Kings 22 9 Venit quoque Saphan scriba ad regem et renuntiavit ei, quod praeceperat, et ait: “ Effuderunt servi tui pecuniam, quae reperta est in domo, et dederunt opificibus praefectis operum templi Domini ”.
2 Kings 22 10 Narravitque Saphan scriba regi dicens: “ Librum dedit mihi Helcias sacerdos ”. Quem cum legisset Saphan coram rege, 
2 Kings 22 11 et audisset rex verba libri legis, scidit vestimenta sua 
2 Kings 22 12 et praecepit Helciae sacerdoti et Ahicam filio Saphan et Achobor filio Micha et Saphan scribae et Asaiae servo regis dicens: 
2 Kings 22 13 “ Ite et consulite Dominum super me et super populo et super omni Iuda de verbis voluminis istius, quod inventum est; magna enim ira Domini succensa est contra nos, quia non audierunt patres nostri verba libri huius, ut facerent omne, quod scriptum est nobis ”.
2 Kings 22 14 Ierunt itaque Helcias sacerdos et Ahicam et Achobor et Saphan et Asaia ad Holdam propheten uxorem Sellum filii Thecuae filii Haraas custodis vestium, quae habitabat in Ierusalem in secunda, locutique sunt ad eam, 
2 Kings 22 15 et illa respondit eis: “ Haec dicit Dominus, Deus Israel: Dicite viro, qui misit vos ad me: 
2 Kings 22 16 Haec dicit Dominus: Ecce ego adducam mala super locum hunc et super habitatores eius omnia verba libri, quae legit rex Iudae, 
2 Kings 22 17 quia dereliquerunt me et sacrificaverunt diis alienis irritantes me in cunctis operibus manuum suarum; et succendetur indignatio mea in loco hoc et non exstinguetur. 
2 Kings 22 18 Regi autem Iudae, qui misit vos, ut consuleretis Dominum, sic dicetis: Haec dicit Dominus, Deus Israel: Pro eo quod audisti verba voluminis, 
2 Kings 22 19 et perterritum est cor tuum, et humiliatus es coram Domino, auditis sermonibus contra locum istum et habitatores eius, quo videlicet fierent in stuporem et in maledictum, et scidisti vestimenta tua et flevisti coram me, et ego audivi, ait Dominus; 
2 Kings 22 20 idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum ”. Et renuntiaverunt regi, quod dixerat.
2 Kings 23 1 Qui misit, et congregati sunt ad eum omnes senes Iudae et Ierusalem; 
2 Kings 23 2 ascenditque rex templum Domini et omnes viri Iudae universique, qui habitabant in Ierusalem cum eo, sacerdotes et prophetae et omnis populus a parvo usque ad magnum. Legitque, cunctis audientibus, omnia verba libri foederis, qui inventus est in domo Domini. 
2 Kings 23 3 Stetitque rex super gradum suum et percussit foedus coram Domino, ut ambularent post Dominum et custodirent praecepta eius et testimonia et legitima in omni corde et in tota anima et suscitarent verba foederis huius, quae scripta erant in libro illo. Acquievitque universus populus pacto.
2 Kings 23 4 Et praecepit rex Helciae pontifici et sacerdotibus secundi ordinis et ianitoribus, ut proicerent de templo Domini omnia vasa, quae facta fuerant Baal et Aserae et universae militiae caeli; et combussit ea foris Ierusalem in convalle Cedron et tulit pulverem eorum in Bethel. 
2 Kings 23 5 Et delevit aedituos, quos posuerant reges Iudae ad sacrificandum in excelsis per civitates Iudae et in circuitu Ierusalem, et eos, qui adolebant Baal et soli et lunae et duodecim signis et omni militiae caeli. 
2 Kings 23 6 Et efferri fecit palum de domo Domini foras Ierusalem in convalle Cedron et combussit eum ibi et redegit in pulverem et proiecit super sepulcrum vulgi. 
2 Kings 23 7 Destruxit quoque aediculas prostibulorum, quae erant in domo Domini, in quibus mulieres texebant vestes pro Asera.
2 Kings 23 8 Congregavitque omnes sacerdotes de civitatibus Iudae et contaminavit excelsa, ubi sacrificabant sacerdotes, de Gabaa usque Bersabee; et destruxit excelsa pilosorum in introitu portae Iosue principis civitatis, ad sinistram ingredientis portam civitatis. 
2 Kings 23 9 Verumtamen non ascendebant sacerdotes excelsorum ad altare Domini in Ierusalem, sed tantum comedebant azyma in medio fratrum suorum. 
2 Kings 23 10 Contaminavit quoque Topheth, quod est in convalle Benennom, ut nemo consecraret filium suum aut filiam per ignem Moloch.
2 Kings 23 11 Abstulit quoque equos, quos dederant reges Iudae soli in introitu templi Domini iuxta cubiculum Nathanmelech eunuchi, quod erat in Pharurim; currus autem solis combussit igne. 
2 Kings 23 12 Altaria quoque, quae erant super tectum cenaculi Achaz, quae fecerant reges Iudae, et altaria, quae fecerat Manasses in duobus atriis templi Domini, destruxit rex et contrivit ea ibi et dispersit cinerem eorum in torrentem Cedron. 
2 Kings 23 13 Excelsa quoque, quae erant ex adverso Ierusalem ad dexteram partem montis Perditionis, quae aedificaverat Salomon rex Israel Astharoth idolo Sidoniorum et Chamos idolo Moab et Melchom idolo filiorum Ammon, polluit rex; 
2 Kings 23 14 et contrivit lapides et succidit palos replevitque loca eorum ossibus mortuorum.
2 Kings 23 15 Insuper et altare, quod erat in Bethel, excelsum, quod fecerat Ieroboam filius Nabat, qui peccare fecit Israel, etiam altare illud et excelsum destruxit atque combussit et comminuit in pulverem succenditque palum. 
2 Kings 23 16 Et conversus Iosias vidit ibi sepulcra, quae erant in monte, misitque et tulit ossa de sepulcris et combussit ea super altare et polluit illud iuxta verbum Domini, quod clamaverat vir Dei, cum staret Ieroboam in die festo ad altare. Et conversus elevavit oculos in sepulcrum viri Dei, qui clamaverat verba haec, 
2 Kings 23 17 et ait: “ Quis est titulus ille, quem video? ”. Responderuntque ei cives illius urbis: “ Sepulcrum est hominis Dei, qui venit de Iuda et clamavit verba haec, quae fecisti super altare Bethel ”. 
2 Kings 23 18 Et ait: “ Dimittite eum; nemo commoveat ossa eius ”. Et intacta manserunt ossa illius cum ossibus prophetae, qui venerat de Samaria. 
2 Kings 23 19 Insuper et omnia fana excelsorum, quae erant in civitatibus Samariae, quae fecerant reges Israel ad irritandum Dominum, abstulit Iosias et fecit eis secundum omnia opera, quae fecerat in Bethel. 
2 Kings 23 20 Et immolavit universos sacerdotes excelsorum, qui erant ibi super altaria, et combussit ossa humana super ea; reversusque est Ierusalem.
2 Kings 23 21 Et praecepit omni populo dicens: “ Facite Pascha Domino Deo vestro secundum quod scriptum est in libro foederis huius ”. 
2 Kings 23 22 Nec enim factum est Pascha tale a diebus iudicum, qui iudicaverunt Israel, et omnibus diebus regum Israel et regum Iudae, 
2 Kings 23 23 sicut in octavo decimo anno regis Iosiae factum est Pascha istud Domino in Ierusalem.
2 Kings 23 24 Sed et pythones et hariolos et theraphim et idola abominationesque omnes, quae erant in terra Iudae et in Ierusalem, abstulit Iosias, ut statueret verba legis, quae scripta sunt in libro, quem invenit Helcias sacerdos in templo Domini. 
2 Kings 23 25 Similis illi non fuit ante eum rex, qui reverteretur ad Dominum in omni corde suo et in tota anima sua et in universa virtute sua iuxta omnem legem Moysi, neque post eum surrexit similis illi.
2 Kings 23 26 Verumtamen non est aversus Dominus ab ira furoris sui magni, quo iratus est furor eius contra Iudam propter omnes irritationes, quibus provocaverat eum Manasses. 
2 Kings 23 27 Dixit itaque Dominus: “ Etiam Iudam auferam a facie mea, sicut abstuli Israel, et proiciam civitatem hanc, quam elegi, Ierusalem et domum, de qua dixi: Erit nomen meum ibi ”.
2 Kings 23 28 Reliqua autem gestorum Iosiae et universa, quae fecit, nonne haec scripta sunt in libro annalium regum Iudae? 
2 Kings 23 29 In diebus eius ascendit pharao Nechao rex Aegypti contra regem Assyriorum ad flumen Euphraten. Et abiit Iosias rex in occursum eius, qui occidit eum in Mageddo, cum vidisset eum. 
2 Kings 23 30 Et portaverunt eum in curru servi sui mortuum de Mageddo et pertulerunt in Ierusalem et sepelierunt eum in sepulcro suo. Tulitque populus terrae Ioachaz filium Iosiae et unxerunt eum et constituerunt eum regem pro patre suo.
2 Kings 23 31 Viginti trium annorum erat Ioachaz, cum regnare coepisset, et tribus mensibus regnavit in Ierusalem. Nomen matris eius Amital filia Ieremiae de Lobna. 
2 Kings 23 32 Et fecit malum coram Domino iuxta omnia, quae fecerant patres eius. 
2 Kings 23 33 Vinxitque eum pharao Nechao in Rebla, quae est in terra Emath, ne regnaret in Ierusalem; et imposuit multam terrae centum talentis argenti et talento auri; 
2 Kings 23 34 regemque constituit pharao Nechao Eliachim filium Iosiae pro Iosia patre eius vertitque nomen eius Ioachim. Porro Ioachaz tulit, et venit in Aegyptum et mortuus est ibi. 
2 Kings 23 35 Argentum autem et aurum dedit Ioachim pharaoni, cum indixisset terrae, ut conferretur argentum iuxta praeceptum pharaonis; et secundum uniuscuiusque aestimationem exegit tam argentum quam aurum de populo terrae, ut daret pharaoni Nechao.
2 Kings 23 36 Viginti quinque annorum erat Ioachim, cum regnare coepisset, et undecim annis regnavit in Ierusalem. Nomen matris eius Zebida filia Phadaia de Ruma. 
2 Kings 23 37 Et fecit malum coram Domino iuxta omnia, quae fecerant patres eius.
2 Kings 24 1 In diebus eius ascendit Nabuchodonosor rex Babylonis, et factus est ei Ioachim servus tribus annis et rursum rebellavit contra eum. 
2 Kings 24 2 Immisitque ei Dominus turmas Chaldaeorum et turmas Syriae, turmas Moab et turmas filiorum Ammon; et immisit eas in Iudam, ut disperderent eum iuxta verbum Domini, quod locutus erat per servos suos prophetas. 
2 Kings 24 3 Factum est autem hoc propter iram Domini contra Iudam, ut auferret eum de conspectu suo propter peccata Manasse universa, quae fecit, 
2 Kings 24 4 et propter sanguinem innoxium, quem effudit et implevit Ierusalem cruore innocentium; et ob hanc rem noluit Dominus propitiari.
2 Kings 24 5 Reliqua autem gestorum Ioachim et universa, quae fecit, nonne haec scripta sunt in libro annalium regum Iudae? Et dormivit Ioachim cum patribus suis; 
2 Kings 24 6 regnavitque Ioachin filius eius pro eo.
2 Kings 24 7 Et ultra non addidit rex Aegypti ut egrederetur de terra sua; tulerat enim rex Babylonis a rivo Aegypti usque ad fluvium Euphraten omnia, quae fuerant regis Aegypti.
2 Kings 24 8 Decem et octo annorum erat Ioachin, cum regnare coepisset, et tribus mensibus regnavit in Ierusalem. Nomen matris eius Naestha filia Elnathan de Ierusalem. 
2 Kings 24 9 Et fecit malum coram Domino iuxta omnia, quae fecerat pater eius.
2 Kings 24 10 In tempore illo ascenderunt servi Nabuchodonosor regis Babylonis in Ierusalem, et venit urbs in obsidione. 
2 Kings 24 11 Venitque Nabuchodonosor rex Babylonis ad civitatem, cum servi eius oppugnarent eam; 
2 Kings 24 12 egressusque est Ioachin rex Iudae ad regem Babylonis ipse et mater eius et servi eius et principes eius et eunuchi eius; et cepit eum rex Babylonis anno octavo regni sui.
2 Kings 24 13 Et protulit inde omnes thesauros domus Domini et thesauros domus regiae et concidit universa vasa aurea, quae fecerat Salomon rex Israel in templo Domini, iuxta verbum Domini. 
2 Kings 24 14 Et transtulit omnem Ierusalem et universos principes et omnes fortes exercitus decem milia in captivitatem et omnem artificem et clusorem; nihilque relictum est, exceptis pauperibus populi terrae. 
2 Kings 24 15 Transtulit quoque Ioachin in Babylonem; et matrem regis et uxores regis et eunuchos eius et cives validos terrae duxit in captivitatem de Ierusalem in Babylonem 
2 Kings 24 16 et omnes viros robustos septem milia et artifices et clusores mille, omnes viros fortes bellatores; duxitque eos rex Babylonis captivos in Babylonem.
2 Kings 24 17 Et constituit Matthaniam patruum eius pro eo; imposuitque nomen ei Sedeciam.
2 Kings 24 18 Vicesimum et primum annum aetatis habebat Sedecias, cum regnare coepisset, et undecim annis regnavit in Ierusalem. Nomen matris eius erat Amital filia Ieremiae de Lobna. 
2 Kings 24 19 Et fecit malum coram Domino iuxta omnia, quae fecerat Ioachim; 
2 Kings 24 20 irascebatur enim Dominus contra Ierusalem et contra Iudam, donec proiceret eos a facie sua. Recessitque Sedecias a rege Babylonis.
2 Kings 25 1 Factum est autem anno nono regni eius, mense decimo, decima die mensis venit Nabuchodonosor rex Babylonis ipse et omnis exercitus eius in Ierusalem; et circumdederunt eam et exstruxerunt in circuitu eius munitiones. 
2 Kings 25 2 Et clausa est civitas atque vallata usque ad undecimum annum regis Sedeciae. 
2 Kings 25 3 Nona die mensis quarti praevaluit fames in civitate, nec erat panis populo terrae. 
2 Kings 25 4 Et interrupta est civitas, et omnes viri bellatores fugerunt exieruntque de civitate nocte per viam portae, quae est inter duplicem murum ad hortum regis, obsidentibus Chaldaeis in circuitu civitatem. Abierunt itaque per viam, quae ducit ad Arabam. 
2 Kings 25 5 Et persecutus est exercitus Chaldaeorum regem comprehenditque eum in planitie Iericho, et omnis exercitus eius dispersus est et reliquit eum. 
2 Kings 25 6 Apprehensum ergo regem duxerunt ad regem Babylonis in Rebla, qui locutus est cum eo iudicium. 
2 Kings 25 7 Filios autem Sedeciae occidit coram eo et oculos eius effodit vinxitque eum catenis aereis et adduxit in Babylonem.
2 Kings 25 8 Mense quinto septima die mensis, ipse est annus nonus decimus regis Babylonis, venit Nabuzardan princeps satellitum servus regis Babylonis Ierusalem 
2 Kings 25 9 et succendit domum Domini et domum regis et omnes domos Ierusalem; omnemque domum combussit igne. 
2 Kings 25 10 Et muros Ierusalem in circuitu destruxit omnis exercitus Chaldaeorum, qui erat cum principe satellitum. 
2 Kings 25 11 Reliquam autem populi partem, qui remanserat in civitate, et perfugas, qui transfugerant ad regem Babylonis, et reliquum vulgus transtulit Nabuzardan princeps satellitum; 
2 Kings 25 12 et de pauperibus terrae reliquit in vinitores et agricolas. 
2 Kings 25 13 Columnas autem aereas, quae erant in templo Domini, et bases et mare aereum, quod erat in domo Domini, confregerunt Chaldaei et transtulerunt aes omnium in Babylonem. 
2 Kings 25 14 Ollas quoque et trullas et cultros et phialas et omnia vasa aerea, in quibus ministrabant, tulerunt; 
2 Kings 25 15 necnon thymiamateria et phialas, quae aurea aurea et quae argentea argentea, tulit princeps satellitum; 
2 Kings 25 16 columnas duas, mare unum et bases, quas fecerat Salomon templo Domini; non erat pondus aeris omnium horum vasorum. 
2 Kings 25 17 Decem et octo cubitos altitudinis habebat columna una et capitellum aereum super se altitudinis quinque cubitorum; et reticulum et malogranata super capitellum in circuitu omnia aerea; similem et columna secunda habebat ornatum.
2 Kings 25 18 Tulit quoque princeps satellitum Saraiam sacerdotem primum et Sophoniam sacerdotem secundum et tres ianitores 
2 Kings 25 19 et de civitate eunuchum unum, qui erat praefectus super viros bellatores, et quinque viros de his, qui steterant coram rege, quos repperit in civitate, et scribam principis exercitus, qui probabat tirones de populo terrae, et sexaginta viros e populo terrae, qui inventi fuerant in civitate; 
2 Kings 25 20 quos tollens Nabuzardan princeps satellitum duxit ad regem Babylonis in Rebla, 
2 Kings 25 21 percussitque eos rex Babylonis et interfecit in Rebla in terra Emath. Et translatus est Iuda de terra sua.
2 Kings 25 22 Populo autem, qui relictus erat in terra Iudae, quem dimiserat Nabuchodonosor rex Babylonis, praefecit Godoliam filium Ahicam filii Saphan. 
2 Kings 25 23 Quod cum audissent omnes duces militum, videlicet quod constituisset rex Babylonis Godoliam, ipsi et viri, qui erant cum eis, venerunt ad Godoliam in Maspha: Ismael filius Nathaniae et Iohanan filius Caree et Saraia filius Thanehumeth Netophathites et Iezonias filius Maachathitis, ipsi et socii eorum. 
2 Kings 25 24 Iuravitque eis Godolias et sociis eorum dicens: “ Nolite timere a servis Chaldaeorum; manete in terra et servite regi Babylonis, et bene erit vobis ”.
2 Kings 25 25 Factum est autem in mense septimo venit Ismael filius Nathaniae filii Elisama de semine regio et decem viri cum eo; percusseruntque Godoliam, qui mortuus est, sed et Iudaeos et Chaldaeos, qui erant cum eo in Maspha. 
2 Kings 25 26 Consurgens autem populus a parvo usque ad magnum et principes militum venerunt in Aegyptum timentes Chaldaeos.
2 Kings 25 27 Factum est vero anno tricesimo septimo transmigrationis Ioachin regis Iudae, mense duodecimo vicesima septima die mensis sublevavit Evilmerodach rex Babylonis anno, quo regnare coeperat, caput Ioachin regis Iudae de carcere. 
2 Kings 25 28 Et locutus est ei benigna et posuit thronum eius super thronos regum, qui erant cum eo in Babylone, 
2 Kings 25 29 et mutavit vestes eius, quas habuerat in carcere; et comedebat panem semper in conspectu eius cunctis diebus vitae suae. 
2 Kings 25 30 Annonam quoque constituit ei absque intermissione, quae et dabatur ei a rege per singulos dies omnibus diebus vitae suae.
1 Chronicles 1 1 Adam, Seth, Enos, 
1 Chronicles 1 2 Cainan, Malaleel, Iared, 
1 Chronicles 1 3 Henoch, Ma thusala, Lamech, 
1 Chronicles 1 4 Noe, Sem, Cham et Iapheth.
1 Chronicles 1 5 Filii Iapheth: Gomer, Magog, Madai et Iavan, Thubal, Mosoch, Thiras. 
1 Chronicles 1 6 Porro filii Gomer: Aschenez et Riphath et Thogorma. 
1 Chronicles 1 7 Filii autem Iavan: Elisa et Tharsis, Getthim et Rodanim.
1 Chronicles 1 8 Filii Cham: Chus et Mesraim, Phut et Chanaan. 
1 Chronicles 1 9 Filii autem Chus: Saba et Hevila, Sabatha et Regma et Sabathacha. Porro filii Regma: Saba et Dedan. 
1 Chronicles 1 10 Chus autem genuit Nemrod; iste coepit esse potens in terra. 
1 Chronicles 1 11 Mesraim vero genuit Ludim et Anamim et Laabim et Nephthuim, 
1 Chronicles 1 12 Phetrusim quoque et Chasluim, de quibus egressi sunt Philisthim e Caphtorim. 
1 Chronicles 1 13 Chanaan vero genuit Sidonem primogenitum, Heth, 
1 Chronicles 1 14 Iebusaeum quoque et Amorraeum et Gergesaeum 
1 Chronicles 1 15 Hevaeumque et Aracaeum et Sinaeum, 
1 Chronicles 1 16 Aradium quoque et Samaraeum et Emathaeum.
1 Chronicles 1 17 Filii Sem: Elam et Assur et Arphaxad et Lud et Aram. Filii autem Aram: Us et Hul et Gether et Mes. 
1 Chronicles 1 18 Arphaxad autem genuit Sala, qui et ipse genuit Heber. 
1 Chronicles 1 19 Porro Heber nati sunt duo filii: nomen uni Phaleg, quia in diebus eius divisa est terra, et nomen fratris eius Iectan. 
1 Chronicles 1 20 Iectan autem genuit Elmodad et Saleph et Asarmoth et Iare, 
1 Chronicles 1 21 Adoram quoque et Uzal et Decla, 
1 Chronicles 1 22 Ebal etiam et Abimael et Saba necnon 
1 Chronicles 1 23 et Ophir et Hevila et Iobab; omnes isti filii Iectan.
1 Chronicles 1 24 Sem, Arphaxad, Sala, 
1 Chronicles 1 25 Heber, Phaleg, Reu, 
1 Chronicles 1 26 Seruch, Nachor, Thare, 
1 Chronicles 1 27 Abram: iste est Abraham.
1 Chronicles 1 28 Filii autem Abraham: Isaac et Ismael. 
1 Chronicles 1 29 Et hae generationes eorum: primogenitus Ismaelis Nabaioth et Cedar et Adbeel et Mabsam, 
1 Chronicles 1 30 Masma et Duma, Massa, Hadad et Thema, 
1 Chronicles 1 31 Iethur, Naphis, Cedma; hi sunt filii Ismaelis.
1 Chronicles 1 32 Filii autem Ceturae concubinae Abraham, quos genuit: Zamran, Iecsan, Madan, Madian, Iesboc, Sue. Porro filii Iecsan: Saba et Dedan. Filii autem Dedan: Assurim et Latusim et Loommim. 
1 Chronicles 1 33 Filii autem Madian: Epha et Opher et Henoch et Abida et Eldaa. Omnes hi filii Ceturae.
1 Chronicles 1 34 Generavit autem Abraham Isaac, cuius fuerunt filii Esau et Israel.
1 Chronicles 1 35 Filii Esau: Eliphaz, Rahuel, Iehus, Ialam, Core. 
1 Chronicles 1 36 Filii Eliphaz: Theman, Omar, Sepho, Gatham, Cenez, Thamna, Amalec. 
1 Chronicles 1 37 Filii Rahuel: Nahath, Zara, Samma, Meza.
1 Chronicles 1 38 Filii Seir: Lotan, Sobal, Sebeon, Ana, Dison, Eser, Disan. 
1 Chronicles 1 39 Filii Lotan: Hori, Hemam; soror autem Lotan fuit Thamna. 
1 Chronicles 1 40 Filii Sobal: Alvan et Manahath et Ebal et Sepho et Onam. Filii Sebeon: Aia et Ana. 
1 Chronicles 1 41 Filii Ana: Dison. Filii Dison: Hemdan et Eseban et Iethran et Charran. 
1 Chronicles 1 42 Filii Eser: Bilhan et Zavan et Iacan. Filii Disan: Us et Aran.
1 Chronicles 1 43 Isti sunt reges, qui imperaverunt in terra Edom, antequam esset rex super filios Israel: Bela filius Beor, et nomen civitatis eius Denaba. 
1 Chronicles 1 44 Mortuus est autem Bela, et regnavit pro eo Iobab filius Zarae de Bosra. 
1 Chronicles 1 45 Cumque et Iobab fuisset mortuus, regnavit pro eo Husam de terra Themanorum. 
1 Chronicles 1 46 Obiit quoque et Husam, et regnavit pro eo Adad filius Badad, qui percussit Madian in terra Moab; et nomen civitatis eius Avith. 
1 Chronicles 1 47 Cumque et Adad fuisset mortuus, regnavit pro eo Semla de Masreca. 
1 Chronicles 1 48 Sed et Semla mortuus est; et regnavit pro eo Saul de Rohoboth, quae iuxta amnem sita est.
1 Chronicles 1 49 Mortuo quoque Saul, regnavit pro eo Baalhanan filius Achobor. 
1 Chronicles 1 50 Sed et hic mortuus est, et regnavit pro eo Adad, cuius urbis fuit nomen Phau; et appellata est uxor eius Meetabel filia Matred filiae Mezaab.
1 Chronicles 1 51 Adad autem mortuo, duces pro regibus in Edom esse coeperunt: dux Thamna, dux Alva, dux Ietheth, 
1 Chronicles 1 52 dux Oolibama, dux Ela, dux Phinon, 
1 Chronicles 1 53 dux Cenez, dux Theman, dux Mabsar, 
1 Chronicles 1 54 dux Magdiel, dux Iram. Hi duces Edom.
1 Chronicles 2 1 Filii autem Israel: Ruben, Simeon, Levi, Iuda, Issachar et Zabulon, 
1 Chronicles 2 2 Dan, Ioseph, Beniamin, Nephthali, Gad, Aser.
1 Chronicles 2 3 Filii Iudae: Her, Onan et Sela; hi tres nati sunt ei de filia Sue Chananitide. Fuit autem Her primogenitus Iudae malus coram Domino, et occidit eum. 
1 Chronicles 2 4 Thamar autem nurus eius peperit ei Phares et Zara; omnes ergo filii Iudae quinque.
1 Chronicles 2 5 Filii autem Phares: Esrom et Hamul.
1 Chronicles 2 6 Filii quoque Zarae: Zamri et Ethan et Heman, Chalchol quoque et Darda; simul quinque. 
1 Chronicles 2 7 Filii Charmi: Achar, qui turbavit Israel et peccavit in furto anathematis. 
1 Chronicles 2 8 Filii Ethan: Azarias.
1 Chronicles 2 9 Filii autem Esrom, qui nati sunt ei: Ierameel et Aram et Chaleb.
1 Chronicles 2 10 Porro Aram genuit Aminadab, Aminadab autem genuit Naasson principem filiorum Iudae, 
1 Chronicles 2 11 Naasson quoque genuit Salmon, de quo ortus est Booz. 
1 Chronicles 2 12 Booz vero genuit Obed, qui et ipse genuit Isai. 
1 Chronicles 2 13 Isai autem genuit primogenitum Eliab, secundum Abinadab, tertium Samma, 
1 Chronicles 2 14 quartum Nathanael, quintum Raddai, 
1 Chronicles 2 15 sextum Asom, septimum David. 
1 Chronicles 2 16 Quorum sorores fuerunt: Sarvia et Abigail; filii Sarviae: Abisai, Ioab et Asael, tres. 
1 Chronicles 2 17 Abigail autem genuit Amasa, cuius pater fuit Iether Ismaelites.
1 Chronicles 2 18 Chaleb vero filius Esrom genuit de uxore sua nomine Azuba, de qua nati sunt Ierioth, Ieser et Sobab et Ardon. 
1 Chronicles 2 19 Cumque mortua fuisset Azuba, accepit uxorem Chaleb Ephratha, quae peperit ei Hur. 
1 Chronicles 2 20 Porro Hur genuit Uri, et Uri genuit Beseleel. 
1 Chronicles 2 21 Post haec ingressus est Esrom ad filiam Machir patris Galaad et accepit eam, cum ipse esset annorum sexaginta; quae peperit ei Segub. 
1 Chronicles 2 22 Sed et Segub genuit Iair, qui possedit viginti tres civitates in terra Galaad. 
1 Chronicles 2 23 Cepitque Gesur et Aram oppida Iair ipsis et Canath et viculos eius sexaginta civitates. Omnes isti filii Machir patris Galaad. 
1 Chronicles 2 24 Cum autem mortuus esset Esrom, ingressus est Chaleb ad Ephratha uxorem Esrom patris sui. Habuit quoque Esrom uxorem Abia, quae peperit ei Ashur patrem Thecue.
1 Chronicles 2 25 Nati sunt autem filii Ierameel primogeniti Esrom: Ram primogenitus eius et Buna et Aran et Asom et Ahia. 
1 Chronicles 2 26 Duxit quoque uxorem alteram Ierameel nomine Atara, quae fuit mater Onam. 
1 Chronicles 2 27 Sed et filii Ram primogeniti Ierameel fuerunt: Moos et Iamin et Acar. 
1 Chronicles 2 28 Onam autem habuit filios: Sammai et Iada. Filii autem Sammai: Nadab et Abisur. 
1 Chronicles 2 29 Nomen vero uxoris Abisur Abiail, quae peperit ei Ahobban et Molid. 
1 Chronicles 2 30 Filii autem Nadab fuerunt Saled et Apphaim; mortuus est autem Saled absque liberis. 
1 Chronicles 2 31 Filius vero Apphaim: Iesi, qui Iesi genuit Sesan; porro Sesan genuit Oholai. 
1 Chronicles 2 32 Filii autem Iada fratris Semmei: Iether et Ionathan; sed et Iether mortuus est absque liberis. 
1 Chronicles 2 33 Porro Ionathan genuit Phaleth et Ziza. Isti fuerunt filii Ierameel. 
1 Chronicles 2 34 Sesan autem non habuit filios sed filias et servum Aegyptium nomine Ieraa; 
1 Chronicles 2 35 deditque ei filiam suam uxorem, quae peperit ei Eththei. 
1 Chronicles 2 36 Eththei autem genuit Nathan, et Nathan genuit Zabad; 
1 Chronicles 2 37 Zabad quoque genuit Ophlal, et Ophlal genuit Obed. 
1 Chronicles 2 38 Obed genuit Iehu, Iehu genuit Azariam; 
1 Chronicles 2 39 Azarias genuit Helles, Helles genuit Elasa. 
1 Chronicles 2 40 Elasa genuit Sisamoi, Sisamoi genuit Sellum; 
1 Chronicles 2 41 Sellum genuit Iecemiam, Iecemias genuit Elisama.
1 Chronicles 2 42 Filii autem Chaleb fratris Ierameel: Mesa primogenitus eius, ipse est pater Ziph; et filius eius Maresa pater Hebron. 
1 Chronicles 2 43 Porro filii Hebron: Core et Thapphua et Recem et Samma; 
1 Chronicles 2 44 Samma autem genuit Raham patrem Iercaam, et Recem genuit Sammai. 
1 Chronicles 2 45 Filius Sammai: Maon, et Maon pater Bethsur.
1 Chronicles 2 46 Epha autem concubina Chaleb peperit Charran et Mosa et Gezez; porro Charran genuit Gezez. 
1 Chronicles 2 47 Filii Iahaddai: Regem et Iotham et Gesan et Phalet et Epha et Saaph.
1 Chronicles 2 48 Concubina Chaleb Maacha peperit Saber et Tharana. 
1 Chronicles 2 49 Genuit autem Saaph pater Madmena Sue patrem Machbena et patrem Gabaa. Filia vero Chaleb fuit Achsa. 
1 Chronicles 2 50 Hi erant filii Chaleb. Filii Hur primogeniti Ephratha: Sobal pater Cariathiarim, 
1 Chronicles 2 51 Salmon pater Bethlehem, Hariph pater Bethgader. 
1 Chronicles 2 52 Fuerunt autem filii Sobal patris Cariathiarim Raaia, dimidium Manahat 
1 Chronicles 2 53 et cognationes Cariathiarim: Iethraei et Phutaei et Sumathaei et Maseraei. Ex his egressi sunt Saraitae et Esthaolitae. 
1 Chronicles 2 54 Filii Salmon: Bethlehem et Netophathitae, Atarothbethioab et dimidium Manahat de Saraa, 
1 Chronicles 2 55 cognationes quoque de Cariathsepher habitantes in Iabes: Therathaei, Semathaei et Suchathaei. Hi sunt Cinaei, qui orti sunt de Ammath patre domus Rechab.
1 Chronicles 3 1 David vero hos habuit filios, qui ei nati sunt in Hebron: primoge nitum Amnon ex Achinoam Iezrahelitide, secundum Daniel de Abigail de Carmel, 
1 Chronicles 3 2 tertium Absalom filium Maacha filiae Tholmai regis Gesur, quartum Adoniam filium Haggith, 
1 Chronicles 3 3 quintum Saphatiam ex Abital, sextum Iethraam de Egla uxore sua. 
1 Chronicles 3 4 Sex ergo nati sunt ei in Hebron, ubi regnavit septem annis et sex mensibus. Triginta autem et tribus annis regnavit in Ierusalem. 
1 Chronicles 3 5 Porro in Ierusalem nati sunt ei filii: Samua et Sobab et Nathan et Salomon, quattuor de Bethsabee filia Ammiel; 
1 Chronicles 3 6 Iebahar quoque et Elisama et Eliphalet 
1 Chronicles 3 7 et Noga et Napheg et Iaphia 
1 Chronicles 3 8 necnon Elisama et Eliada et Eliphalet, novem.
1 Chronicles 3 9 Omnes hi filii David absque filiis concubinarum; habueruntque sororem Thamar.
1 Chronicles 3 10 Filius autem Salomonis Roboam, cuius Abia filius genuit Asa; de hoc quoque natus est Iosaphat 
1 Chronicles 3 11 pater Ioram; qui Ioram genuit Ochoziam, ex quo ortus est Ioas. 
1 Chronicles 3 12 Et huius Amasias filius genuit Azariam, porro Azariae filius Ioatham 
1 Chronicles 3 13 procreavit Achaz patrem Ezechiae, de quo natus est Manasses. 
1 Chronicles 3 14 Sed et Manasses genuit Amon patrem Iosiae; 
1 Chronicles 3 15 filii autem Iosiae fuerunt: primogenitus Iohanan, secundus Ioachim, tertius Sedecias, quartus Sellum. 
1 Chronicles 3 16 Filii Ioachim: Iechonias filius eius, Sedecias filius eius. 
1 Chronicles 3 17 Filii Iechoniae captivi fuerunt: Salathiel filius eius, 
1 Chronicles 3 18 Melchiram, Phadaia, Senasser et Iecemias, Hosama et Nadabias. 
1 Chronicles 3 19 De Phadaia orti sunt Zorobabel et Semei. Zorobabel genuit Mosollam, Hananiam et Salomith sororem eorum 
1 Chronicles 3 20 Hasabamque et Ohol et Barachiam et Hasadiam, Iosabhesed, quinque. 
1 Chronicles 3 21 Filii autem Hananiae: Pheltias, Iesaias, Raphaia, Arnan, Abdia et Sechenias. 
1 Chronicles 3 22 Filii Secheniae: Semeia et Hattus et Igal et Baria et Naaria et Saphat, sex numero. 
1 Chronicles 3 23 Filii Naariae: Elioenai et Ezechias et Ezricam, tres. 
1 Chronicles 3 24 Filii Elioenai: Odovia et Eliasib et Pheleia et Accub et Iohanan et Dalaia et Anani, septem.
1 Chronicles 4 1 Filii Iudae: Phares, Esrom et Charmi et Hur et Sobal. 
1 Chronicles 4 2 Reaia vero filius Sobal genuit Iahath, de quo nati sunt Ahumai et Laad; hae cognationes Saraitarum. 
1 Chronicles 4 3 Et ista stirps Etam: Iezrahel et Iesema et Iedebos, nomenque sororis eorum Asalelphuni. 
1 Chronicles 4 4 Phanuel autem pater Gedor et Ezer pater Hosa; isti sunt filii Hur primogeniti Ephratha patris Bethlehem. 
1 Chronicles 4 5 Ashur vero patris Thecue erant duae uxores: Halaa et Naara. 
1 Chronicles 4 6 Peperit autem ei Naara Oozam et Hepher et Themani et Ahasthari; isti sunt filii Naara. 
1 Chronicles 4 7 Porro filii Halaa: Sereth et Sohar et Ethnan. 
1 Chronicles 4 8 Cos autem genuit Anob et Sobeba et cognationes Aharehel filii Arum. 
1 Chronicles 4 9 Fuit autem Iabes inclitus prae fratribus suis; et mater eius vocavit nomen illius Iabes dicens: “ Quia peperi eum in dolore ”. 
1 Chronicles 4 10 Invocavit vero Iabes Deum Israel dicens: “ Si benedicens benedixeris mihi et dilataveris terminos meos, et fuerit manus tua mecum, et feceris me a malitia non opprimi! ”. Et praestitit Deus quae precatus est.
1 Chronicles 4 11 Chelub autem frater Suaa genuit Mahir, qui fuit pater Esthon. 
1 Chronicles 4 12 Porro Esthon genuit Bethrapha et Phasea et Tehinna patrem Hirnaas (id est urbis Naas); hi sunt viri Recha. 
1 Chronicles 4 13 Filii autem Cenez: Othoniel et Saraia; porro filii Othoniel: Hathath et Maonathi. 
1 Chronicles 4 14 Maonathi genuit Ophra, Saraia autem genuit Ioab patrem Geharasim (id est vallis Artificum); ibi quippe artifices erant.
1 Chronicles 4 15 Filii vero Chaleb filii Iephonne: Hir et Ela et Naham; filius quoque Ela: Cenez. 
1 Chronicles 4 16 Filii quoque Iallelel: Ziph et Zipha, Thiria et Asarel. 
1 Chronicles 4 17 Et filii Ezra: Iether et Mered et Epher et Ialon. Et genuit Iether Mariam et Sammai et Iesba patrem Esthemo. 
1 Chronicles 4 18 peperit Iared patrem Gedor et Heber patrem Socho et Iecuthiel patrem Zanoa. 
1 Chronicles 4 19 Filii autem uxoris eius Iudaicae sororis Naham patris Ceilae: Dalaia et Simeon pater Ioman. Filii autem Naham patris Ceilae: Garmitae et Esthemo Maachathitarum. 
1 Chronicles 4 20 Filii quoque Simon: Ammon et Rinna, Benhanan et Thilon. Et filii Iesi: Zoheth et Benzoheth.
1 Chronicles 4 21 Filii Sela filii Iudae: Her pater Lecha et Laada pater Maresa et cognationes domus operantium byssum in Bethasbea 
1 Chronicles 4 22 et Iochim virique Chozeba et Ioas et Saraph, qui principes fuerunt in Moab et qui reversi sunt in Bethlehem; hae autem sunt res veteres. 
1 Chronicles 4 23 Hi sunt figuli habitantes Netaim et Gedera; apud regem in operibus eius commorati sunt ibi.
1 Chronicles 4 24 Filii Simeon: Namuel et Iamin, Iarib, Zara, Saul; 
1 Chronicles 4 25 Sellum filius eius, Mabsam filius eius, Masma filius eius. 
1 Chronicles 4 26 Filii Masma: Hamuel filius eius, Zacchur filius eius, Semei filius eius. 
1 Chronicles 4 27 Filii Semei sedecim et filiae sex; fratres autem eius non habuerunt filios multos, et universa cognatio eorum non potuit adaequare summam filiorum Iudae.
1 Chronicles 4 28 Habitaverunt autem in Bersabee et Molada et Asarsual 
1 Chronicles 4 29 et in Bilha et in Esem et in Tholad 
1 Chronicles 4 30 et in Bathuel et in Horma et in Siceleg 
1 Chronicles 4 31 et in Bethmarchaboth et in Asarsusim et in Bethberai et in Saarim; hae civitates eorum usque ad regem David. 
1 Chronicles 4 32 Villae quoque eorum: Etam et Ain, Remmon et Thochen et Asan, civitates quinque. 
1 Chronicles 4 33 Et universi viculi eorum per circuitum civitatum istarum usque ad Baal; haec est habitatio eorum et genealogia.
1 Chronicles 4 34 Masobab quoque et Iemlech et Iosa filius Amasiae 
1 Chronicles 4 35 et Ioel et Iehu filius Iosabiae filii Saraiae filii Asiel 
1 Chronicles 4 36 et Elioenai et Iacoba et Isuhaia et Asaia et Adiel et Isimiel et Banaia, 
1 Chronicles 4 37 Ziza quoque filius Sephei filii Allon filii Iedaia filii Semri filii Samaia. 
1 Chronicles 4 38 Isti nominatim inscripti erant principes in cognationibus suis; et familiae eorum expansae sunt vehementer, 
1 Chronicles 4 39 et profecti sunt ad introitum Gedor usque ad orientem vallis, ut quaererent pascua gregibus suis. 
1 Chronicles 4 40 Inveneruntque pascuas uberes et valde bonas et terram latissimam et quietam et fertilem, in qua ante habitaverunt de stirpe Cham. 
1 Chronicles 4 41 Hi ergo venerunt, qui inscripti erant nominatim, in diebus Ezechiae regis Iudae, et percusserunt tabernacula eorum et Meunitas, qui inventi fuerunt ibi, et deleverunt eos usque in praesentem diem habitaveruntque pro eis, quoniam uberrimas ibidem pascuas reppererunt.
1 Chronicles 4 42 De filiis quoque Simeon abierunt in montem Seir viri quingenti habentes principes Pheltiam et Naariam et Raphaiam et Oziel filios Iesi 
1 Chronicles 4 43 et percusserunt reliquias, quae evadere potuerant Amalecitarum, et habitaverunt ibi pro eis usque ad diem hanc.
1 Chronicles 5 1 Filii quoque Ruben primogeniti Israel: ipse quippe fuit primoge nitus eius, sed, cum violasset torum patris sui, data sunt primogenita eius filiis Ioseph filii Israel, ut non computaretur in primogenitum, 
1 Chronicles 5 2 quia Iuda erat quidem fortissimus inter fratres suos et de stirpe eius principes germinati sunt, primogenita autem reputata sunt Ioseph.
1 Chronicles 5 3 Filii ergo Ruben primogeniti Israel: Henoch et Phallu, Hesron et Charmi. 
1 Chronicles 5 4 Filii Ioel: Semeia filius eius, Gog filius eius, Semei filius eius, 
1 Chronicles 5 5 Micha filius eius, Reaia filius eius, Baal filius eius, 
1 Chronicles 5 6 Beera filius eius, quem captivum duxit Theglathphalasar rex Assyriorum, et fuit princeps in tribu Ruben. 
1 Chronicles 5 7 Fratres autem eius in cognationibus eius, quando numerabantur in genealogiis suis, erant: caput Iehiel, deinde Zacharias; 
1 Chronicles 5 8 porro Bela filius Azaz filii Samma filii Ioel, ipse habitavit in Aroer usque ad Nabo et Baalmeon. 
1 Chronicles 5 9 Contra orientalem quoque plagam habitavit usque ad introitum eremi, quae est inde a flumine Euphrate; multum quippe gregum eorum numerus creverat in terra Galaad. 
1 Chronicles 5 10 In diebus autem Saul proeliati sunt contra Agarenos et interfecerunt illos; habitaveruntque pro eis in tabernaculis eorum in omni plaga, quae respicit ad orientem Galaad.
1 Chronicles 5 11 Filii vero Gad e regione eorum habitaverunt in terra Basan usque Salcha: 
1 Chronicles 5 12 Ioel in capite et Sapham secundus, porro Ianai et Saphat in Basan; 
1 Chronicles 5 13 fratres vero eorum secundum familias suas: Michael et Mosollam et Seba et Iorai et Iachan et Zie et Heber, septem. 
1 Chronicles 5 14 Hi filii Abihail filii Huri filii Iaroe filii Galaad filii Michael filii Iesesi filii Ieddo filii Buz. 
1 Chronicles 5 15 Ahi filius Abdiel filii Guni princeps familiarum eorum. 
1 Chronicles 5 16 Et habitaverunt in Galaad et in Basan et in viculis eius et in cunctis suburbanis Saron usque ad terminos. 
1 Chronicles 5 17 Omnes hi numerati sunt in diebus Ioatham regis Iudae et in diebus Ieroboam regis Israel.
1 Chronicles 5 18 Filii Ruben et Gad et dimidiae tribus Manasse viri bellatores scuta portantes et gladios et tendentes arcum eruditique ad proelia, quadraginta quattuor milia et septingenti sexaginta procedentes ad pugnam; 
1 Chronicles 5 19 dimicaverunt contra Agarenos et Ituraeos et Naphisaeos et Nodabaeos. 
1 Chronicles 5 20 Et datum est eis auxilium, traditique sunt in manus eorum Agareni et universi, qui fuerant cum eis, quia Deum invocaverunt cum proeliarentur, et exaudivit eos, eo quod credidissent in eum. 
1 Chronicles 5 21 Ceperuntque omnia, quae possederant, camelorum quinquaginta milia et ovium ducenta quinquaginta milia, asinos duo milia et animas hominum centum milia; 
1 Chronicles 5 22 vulnerati autem multi corruerunt; fuit enim bellum Domini. Habitaveruntque pro eis usque ad transmigrationem.
1 Chronicles 5 23 Filii quoque dimidiae tribus Manasse possederunt terram a Basan usque Baalhermon et Sanir et montem Hermon; ingens quippe numerus erat. 
1 Chronicles 5 24 Et hi fuerunt principes familiarum eorum: Epher et Iesi et Eliel et Azriel et Ieremia et Odovia et Iediel; viri bellatores fortissimi et nominati, duces in familiis suis.
1 Chronicles 5 25 Reliquerunt autem Deum patrum suorum et fornicati sunt post deos populorum terrae, quos abstulit Deus coram eis. 
1 Chronicles 5 26 Et suscitavit Deus Israel spiritum Phul regis Assyriorum et spiritum Theglathphalasar regis Assur; et transtulit Ruben et Gad et dimidium tribus Manasse et adduxit eos in Hala et Habor et Ara et fluvium Gozan usque ad diem hanc.
1 Chronicles 5 27 Filii Levi: Gerson, Caath, Merari. 
1 Chronicles 5 28 Filii Caath: Amram, Isaar, Hebron et Oziel. 
1 Chronicles 5 29 Filii Amram: Aaron, Moyses et Maria. Filii Aaron: Nadab et Abiu, Eleazar et Ithamar. 
1 Chronicles 5 30 Eleazar genuit Phinees, et Phinees genuit Abisue; 
1 Chronicles 5 31 Abisue vero genuit Bocci, et Bocci genuit Ozi. 
1 Chronicles 5 32 Ozi genuit Zaraiam, et Zaraias genuit Meraioth, 
1 Chronicles 5 33 porro Meraioth genuit Amariam, et Amarias genuit Achitob; 
1 Chronicles 5 34 Achitob genuit Sadoc, Sadoc genuit Achimaas, 
1 Chronicles 5 35 Achimaas genuit Azariam, Azarias genuit Iohanan; 
1 Chronicles 5 36 Iohanan genuit Azariam: ipse est qui sacerdotio functus est in domo, quam aedificavit Salomon in Ierusalem. 
1 Chronicles 5 37 Genuit autem Azarias Amariam, et Amarias genuit Achitob, 
1 Chronicles 5 38 Achitob genuit Sadoc, et Sadoc genuit Sellum; 
1 Chronicles 5 39 Sellum genuit Helciam, et Helcias genuit Azariam. 
1 Chronicles 5 40 Azarias genuit Saraiam, et Saraias genuit Iosedec; 
1 Chronicles 5 41 porro Iosedec egressus est, quando transtulit Dominus Iudam et Ierusalem per manus Nabuchodonosor.
1 Chronicles 6 1 Filii ergo Levi: Gerson, Caath et Merari. 
1 Chronicles 6 2 Et haec nomina filio rum Gerson: Lobni et Semei. 
1 Chronicles 6 3 Filii Caath: Amram et Isaar et Hebron et Oziel. 
1 Chronicles 6 4 Filii Merari: Moholi et Musi. Hae autem cognationes Levi secundum familias eorum: 
1 Chronicles 6 5 Gerson, Lobni filius eius, Iahath filius eius, Zimma filius eius, 
1 Chronicles 6 6 Ioah filius eius, Addo filius eius, Zara filius eius, Iethrai filius eius. 
1 Chronicles 6 7 Filii Caath: Aminadab filius eius, Core filius eius, Asir filius eius, 
1 Chronicles 6 8 Elcana filius eius, Abiasaph filius eius, Asir filius eius, 
1 Chronicles 6 9 Thahath filius eius, Uriel filius eius, Ozias filius eius, Saul filius eius. 
1 Chronicles 6 10 Filii Elcana: Amasai et Achimoth, 
1 Chronicles 6 11 Elcana filius eius, Sophai filius eius, Nahath filius eius, 
1 Chronicles 6 12 Eliab filius eius, Ieroham filius eius, Elcana filius eius, Samuel filius eius. 
1 Chronicles 6 13 Filii Samuel: primogenitus Ioel et secundus Abia. 
1 Chronicles 6 14 Filii autem Merari: Moholi, Lobni filius eius, Semei filius eius, Oza filius eius, 
1 Chronicles 6 15 Samaa filius eius, Haggia filius eius, Asaia filius eius.
1 Chronicles 6 16 Isti sunt, quos constituit David super cantum domus Domini, ex quo collocata est arca; 
1 Chronicles 6 17 et ministrabant coram habitatione tabernaculi conventus canentes, donec aedificaret Salomon domum Domini in Ierusalem; stabant autem iuxta ordinem suum in ministerio.
1 Chronicles 6 18 Hi vero sunt, qui assistebant cum filiis suis. De filiis Caath: Heman cantor filius Ioel filii Samuel 
1 Chronicles 6 19 filii Elcana filii Ieroham filii Eliel filii Thohu 
1 Chronicles 6 20 filii Suph filii Elcana filii Mahath filii Amasai 
1 Chronicles 6 21 filii Elcana filii Ioel filii Azariae filii Sophoniae 
1 Chronicles 6 22 filii Thahath filii Asir filii Abiasaph filii Core 
1 Chronicles 6 23 filii Isaar filii Caath filii Levi filii Israel.
1 Chronicles 6 24 Et frater eius Asaph, qui stabat a dextris eius, Asaph filius Barachiae filii Samaa 
1 Chronicles 6 25 filii Michael filii Basaiae filii Melchiae 
1 Chronicles 6 26 filii Athnai filii Zara filii Adaia 
1 Chronicles 6 27 filii Ethan filii Zimma filii Semei 
1 Chronicles 6 28 filii Iahath filii Gerson filii Levi.
1 Chronicles 6 29 Filii autem Merari fratres eorum ad sinistram: Ethan filius Cusi filii Abdi filii Melluch 
1 Chronicles 6 30 filii Hasabiae filii Amasiae filii Helciae 
1 Chronicles 6 31 filii Amsi filii Bani filii Somer 
1 Chronicles 6 32 filii Moholi filii Musi filii Merari filii Levi.
1 Chronicles 6 33 Fratres quoque eorum Levitae, qui ordinati sunt in cunctum ministerium habitaculi domus Domini; 
1 Chronicles 6 34 Aaron vero et filii eius adolebant super altare holocausti et super altare thymiamatis in omne opus sancti sanctorum, et ut expiarent pro Israel, iuxta omnia quae praecepit Moyses servus Dei.
1 Chronicles 6 35 Hi sunt autem filii Aaron: Eleazar filius eius, Phinees filius eius, Abisue filius eius, 
1 Chronicles 6 36 Bocci filius eius, Ozi filius eius, Zaraia filius eius, 
1 Chronicles 6 37 Meraioth filius eius, Amarias filius eius, Achitob filius eius, 
1 Chronicles 6 38 Sadoc filius eius, Achimaas filius eius.
1 Chronicles 6 39 Et haec habitacula eorum per castra atque confinia, filiorum scilicet Aaron ex cognatione Caathitarum; ipsis enim sorte contigerat. 
1 Chronicles 6 40 Dederunt igitur eis Hebron in terra Iudae et suburbana eius per circuitum; 
1 Chronicles 6 41 agros autem civitatis et villas Chaleb filio Iephonne. 
1 Chronicles 6 42 Porro filiis Aaron dederunt civitatem ad confugiendum: Hebron et Lobna et suburbana eius, 
1 Chronicles 6 43 Iether quoque et Esthemo cum suburbanis eius, sed et Helon et Dabir cum suburbanis suis, 
1 Chronicles 6 44 Asan quoque et Iutta et Bethsames et suburbana earum; 
1 Chronicles 6 45 de tribu autem Beniamin: Gabaon et Gabaa et suburbana earum et Almath cum suburbanis suis, Anathoth quoque cum suburbanis suis: omnes civitates tredecim, singulae per cognationes suas. 
1 Chronicles 6 46 Filiis autem Caath residuis de cognatione sua dederunt ex tribu Ephraim et ex tribu Dan et ex dimidia tribu Manasse in possessionem urbes decem. 
1 Chronicles 6 47 Porro filiis Gerson per cognationes suas de tribu Issachar et de tribu Aser et de tribu Nephthali et de tribu Manasse in Basan urbes tredecim. 
1 Chronicles 6 48 Filiis autem Merari per cognationes suas de tribu Ruben et de tribu Gad et de tribu Zabulon dederunt sorte civitates duodecim.
1 Chronicles 6 49 Dederunt quoque filii Israel Levitis civitates et suburbana earum; 
1 Chronicles 6 50 dederuntque per sortem ex tribu filiorum Iudae et ex tribu filiorum Simeon et ex tribu filiorum Beniamin urbes has, quas vocaverunt nominibus suis.
1 Chronicles 6 51 Et his, qui erant ex cognationibus filiorum Caath, fuerunt civitates in terminis eorum de tribu Ephraim. 
1 Chronicles 6 52 Dederunt ergo eis urbem ad confugiendum: Sichem cum suburbanis suis in monte Ephraim et Gazer cum suburbanis suis, 
1 Chronicles 6 53 Iecmaam quoque cum suburbanis suis et Bethoron similiter; 
1 Chronicles 6 54 necnon et Aialon cum suburbanis suis et Gethremmon in eundem modum. 
1 Chronicles 6 55 Porro ex dimidia tribu Manasse Thanach et suburbana eius, Ieblaam et suburbana eius, his videlicet qui de cognationibus filiorum Caath reliqui erant.
1 Chronicles 6 56 Filiis autem Gerson de cognationibus dimidiae tribus Manasse: Golan in Basan et suburbana eius et Astharoth cum suburbanis suis. 
1 Chronicles 6 57 De tribu Issachar Cedes et suburbana illius et Dabereth cum suburbanis suis, 
1 Chronicles 6 58 Ramoth quoque et suburbana illius et Anem cum suburbanis suis. 
1 Chronicles 6 59 De tribu vero Aser: Masal cum suburbanis suis et Abdon similiter, 
1 Chronicles 6 60 Hucoc quoque et suburbana eius et Rohob cum suburbanis suis. 
1 Chronicles 6 61 Porro de tribu Nephthali: Cedes in Galilaea et suburbana eius, Hamon cum suburbanis suis et Cariathaim et suburbana eius.
1 Chronicles 6 62 Filiis autem Merari residuis de tribu Zabulon: Remmon et suburbana eius et Thabor cum suburbanis suis. 
1 Chronicles 6 63 Trans Iordanem quoque ex adverso Iericho, contra orientem Iordanis de tribu Ruben: Bosor in solitudine cum suburbanis suis et Iasa cum suburbanis suis, 
1 Chronicles 6 64 Cademoth quoque et suburbana eius et Mephaath cum suburbanis suis. 
1 Chronicles 6 65 Necnon et de tribu Gad: Ramoth in Galaad et suburbana eius et Mahanaim cum suburbanis suis, 
1 Chronicles 6 66 sed et Hesebon cum suburbanis eius, et Iazer cum suburbanis suis.
1 Chronicles 7 1 Porro filii Issachar: Thola et Phua, Iasub et Semron, quat tuor. 
1 Chronicles 7 2 Filii Thola: Ozi et Raphaia et Ieriel et Iemai et Iebsem et Samuel, principes familiarum suarum; de stirpe Thola viri fortissimi numerati sunt iuxta genealogias suas in diebus David viginti duo milia sescenti. 
1 Chronicles 7 3 Filii Ozi: Izrahia, de quo nati sunt Michael et Obadia et Ioel et Iesia, quinque principes omnes. 
1 Chronicles 7 4 Cumque eis erant secundum genealogias familiarum suarum turmae accinctae ad proelium, viri fortissimi, triginta sex milia; multas enim habuere uxores et filios. 
1 Chronicles 7 5 Fratresque eorum per omnes cognationes Issachar robustissimi ad pugnandum octoginta septem milia numerati sunt.
1 Chronicles 7 6 Filii Beniamin: Bela et Bochor et Iedihel, tres. 
1 Chronicles 7 7 Filii Bela: Esebon et Ozi et Oziel et Ierimoth et Urai, quinque principes familiarum et ad pugnandum robustissimi; numerus autem eorum viginti duo milia et triginta quattuor. 
1 Chronicles 7 8 Porro filii Bochor: Zamira et Ioas et Eliezer et Elioenai et Amri et Ierimoth et Abia et Anathoth et Almath; omnes hi filii Bochor. 
1 Chronicles 7 9 Numerati sunt autem in genealogiis suis principes familiarum suarum ad bella fortissimi viginti milia et ducenti. 
1 Chronicles 7 10 Porro filii Iedihel: Bilhan; filii autem Bilhan: Iehus et Beniamin et Aod et Chanaana et Zethan et Tharsis et Ahisahar; 
1 Chronicles 7 11 omnes hi filii Iedihel principes familiarum suarum viri fortissimi decem et septem milia et ducenti ad proelium procedentes. 
1 Chronicles 7 12 Suphim quoque et Huphim filii Hir et Husim filii Aher.
1 Chronicles 7 13 Filii autem Nephthali: Iasiel et Guni et Ieser et Sellum, filii Bilhae.
1 Chronicles 7 14 Porro filius Manasse: Asriel, quem peperit concubina eius Syra; peperit quoque Machir patrem Galaad. 
1 Chronicles 7 15 Machir autem accepit uxorem de Huphim et Suphim et habuit sororem nomine Maacha; nomen autem secundi Salphaad, nataeque sunt Salphaad filiae. 
1 Chronicles 7 16 Et peperit Maacha uxor Machir filium vocavitque nomen eius Phares; porro nomen fratris eius Sares et filii eius Ulam et Recem. 
1 Chronicles 7 17 Filius autem Ulam: Badan; hi sunt filii Galaad filii Machir filii Manasse. 
1 Chronicles 7 18 Soror autem eius Ammalecheth peperit Isod et Abiezer et Maala. 
1 Chronicles 7 19 Erant autem filii Semida: Ahin et Sechem et Leci et Aniam.
1 Chronicles 7 20 Filii autem Ephraim: Suthala, Bared filius eius, Thahath filius eius, Elada filius eius, Thahath filius eius, 
1 Chronicles 7 21 et huius filius Zabad et huius filius Suthala et huius filius Ezer et Elad. Occiderunt autem eos viri Geth indigenae, quia descenderant, ut invaderent possessiones eorum. 
1 Chronicles 7 22 Luxit igitur Ephraim pater eorum multis diebus, et venerunt fratres eius, ut consolarentur eum; 
1 Chronicles 7 23 ingressusque est ad uxorem suam, quae concepit et peperit filium, et vocavit nomen eius Beria, eo quod in malis domus eius ortus esset. 
1 Chronicles 7 24 Filia autem eius fuit Sara, quae aedificavit Bethoron inferiorem et superiorem et Ozensara. 
1 Chronicles 7 25 Porro filius eius Rapha et Reseph et Thale filius eius, de quo natus est Thaan, 
1 Chronicles 7 26 qui genuit Laadan; huius quoque filius Ammiud genuit Elisama, 
1 Chronicles 7 27 de quo ortus est Nun, qui habuit filium Iosue. 
1 Chronicles 7 28 Possessio autem eorum et habitationes: Bethel cum filiabus suis et contra orientem Noran, ad occidentalem plagam Gazer et filiae eius, Sichem quoque cum filiabus suis usque Hai et filias eius. 
1 Chronicles 7 29 Iuxta filios quoque Manasse: Bethsan et filias eius, Thanach et filias eius, Mageddo et filias eius, Dor et filias eius. In his habitaverunt filii Ioseph filii Israel.
1 Chronicles 7 30 Filii Aser: Iemna et Iesua et Isui et Beria et Sara soror eorum. 
1 Chronicles 7 31 Filii autem Beria: Heber et Melchiel, ipse est pater Barzaith. 
1 Chronicles 7 32 Heber autem genuit Iephlat et Somer et Hotham et Suaa sororem eorum. 
1 Chronicles 7 33 Filii Iephlat: Phosech et Bamaal et Asoth; hi filii Iephlat. 
1 Chronicles 7 34 Porro filii Somer fratris sui: Roaga et Haba et Aram. 
1 Chronicles 7 35 Filii autem Hotham fratris eius: Supha et Iemna et Selles et Amal. 
1 Chronicles 7 36 Filii Supha: Sue, Hamapher et Sual et Beri et Iamra, 
1 Chronicles 7 37 Bosor et Od et Samma et Salusa et Iethran et Beera. 
1 Chronicles 7 38 Filii Iether: Iephonne et Phaspha et Ara. 
1 Chronicles 7 39 Filii autem Olla: Area et Hanniel et Resia. 
1 Chronicles 7 40 Omnes hi filii Aser, principes familiarum electi atque fortissimi, capita principum; numerus autem eorum, qui inscripti erant in exercitu ad bellum, viginti sex milia.
1 Chronicles 8 1 Beniamin autem genuit Bela primogenitum suum, Asbel se cundum, Ahara tertium, 
1 Chronicles 8 2 Nohaa quartum et Rapha quintum. 
1 Chronicles 8 3 Fueruntque filii Bela: Addar et Gera pater Aod, 
1 Chronicles 8 4 Abisue quoque et Naaman et Ahoe, 
1 Chronicles 8 5 sed et Gera et Sephuphan et Huram. 
1 Chronicles 8 6 Hi sunt filii Aod principes familiarum habitantium in Gabaa, qui translati sunt in Manahath; 
1 Chronicles 8 7 Naaman autem et Ahia et Gera: ipse transtulit eos et genuit Oza et Ahiud. 
1 Chronicles 8 8 Porro Saharaim genuit in regione Moab, postquam dimisit Husim et Bara uxores suas; 
1 Chronicles 8 9 genuit autem de Hodes uxore sua Iobab et Sebia et Mesa et Melcham, 
1 Chronicles 8 10 Iehus quoque et Sechia et Marma; hi sunt filii eius principes in familiis suis. 
1 Chronicles 8 11 De Husim vero genuit Abitob et Elphaal; 
1 Chronicles 8 12 porro filii Elphaal Heber et Misaam et Samad; hic aedificavit Ono et Lod et filias eius.
1 Chronicles 8 13 Beria autem et Samma principes familiarum habitantium in Aialon; hi fugaverunt habitatores Geth. 
1 Chronicles 8 14 Et Ahi et Sesac et Ierimoth 
1 Chronicles 8 15 et Zabadia et Arad et Eder, 
1 Chronicles 8 16 Michael quoque et Iespha et Ioha filii Beria. 
1 Chronicles 8 17 Et Zabadia et Mosollam et Hezeci et Heber 
1 Chronicles 8 18 et Iesamari et Iezlia et Iobab filii Elphaal 
1 Chronicles 8 19 et Iacim et Zechri et Zabdi 
1 Chronicles 8 20 et Elioenai et Selethai et Eliel 
1 Chronicles 8 21 et Adaia et Baraia et Samarath filii Semei 
1 Chronicles 8 22 et Iesphan et Heber et Eliel 
1 Chronicles 8 23 et Abdon et Zechri et Hanan 
1 Chronicles 8 24 et Hanania et Elam et Anathothia 
1 Chronicles 8 25 et Iephdaia et Phanuel filii Sesac. 
1 Chronicles 8 26 Et Samsari et Sohoria et Otholia 
1 Chronicles 8 27 et Iersia et Elia et Zechri filii Ieroham.
1 Chronicles 8 28 Hi capita familiarum secundum genealogias, principes qui habitaverunt in Ierusalem.
1 Chronicles 8 29 In Gabaon autem habitaverunt Iehiel pater Gabaon, et nomen uxoris eius Maacha, 
1 Chronicles 8 30 filiusque eius primogenitus Abdon et Sur et Cis et Baal et Ner et Nadab, 
1 Chronicles 8 31 Gedor quoque et Ahio et Zacher et Macelloth; 
1 Chronicles 8 32 et Macelloth genuit Samaa. Habitaveruntque ex adverso fratrum suorum in Ierusalem cum fratribus suis.
1 Chronicles 8 33 Ner autem genuit Cis, et Cis genuit Saul. Porro Saul genuit Ionathan et Melchisua et Abinadab et Isbaal. 
1 Chronicles 8 34 Filius autem Ionathan Meribbaal, et Meribbaal genuit Micha; 
1 Chronicles 8 35 filii Micha Phithon et Melech et Tharaa et Ahaz. 
1 Chronicles 8 36 Et Ahaz genuit Ioada, et Ioada genuit Almath et Azmaveth et Zamri; porro Zamri genuit Mosa. 
1 Chronicles 8 37 Et Mosa genuit Banaa, cuius filius fuit Raphaia, de quo ortus est Elasa, qui genuit Asel. 
1 Chronicles 8 38 Porro Asel sex filii fuere his nominibus: Ezricam primogenitus eius, Ismael, Saria, Azarias, Obdia et Hanan; omnes hi filii Asel. 
1 Chronicles 8 39 Filii autem Esec fratris eius: Ulam primogenitus et Iehus secundus et Eliphalet tertius. 
1 Chronicles 8 40 Fueruntque filii Ulam viri robustissimi ad bellum et magno robore tendentes arcum et multos habentes filios ac nepotes usque ad centum quinquaginta. Omnes hi filii Beniamin.
1 Chronicles 9 1 Universus ergo Israel dinume ratus est, et summa eorum scrip ta est in libro regum Israel et Iudae. Translatique sunt in Babylonem propter delictum suum. 
1 Chronicles 9 2 Qui autem habitaverunt primi in possessionibus et in urbibus suis: Israel et sacerdotes et Levitae et Nathinaei.
1 Chronicles 9 3 Commorati sunt in Ierusalem de filiis Iudae et de filiis Beniamin, de filiis quoque Ephraim et Manasse. 
1 Chronicles 9 4 Uthai filius Ammiud filii Amri filii Imri filii Bani: de filiis Phares filii Iudae; 
1 Chronicles 9 5 et de Selanitis: Asaia primogenitus et filii eius; 
1 Chronicles 9 6 de filiis autem Zara: Iehuel et fratres eorum sescenti nonaginta. 
1 Chronicles 9 7 Porro de filiis Beniamin: Sallu filius Mosollam filii Odovia filii Asana 
1 Chronicles 9 8 et Iobania filius Ieroham et Ela filius Ozi filii Mochori et Mosollam filius Saphatiae filii Rahuel filii Iebaniae 
1 Chronicles 9 9 et fratres eorum secundum genealogias suas nongenti quinquaginta sex; omnes hi principes familiarum secundum familias suas.
1 Chronicles 9 10 De sacerdotibus autem: Iedaia, Ioiarib et Iachin, 
1 Chronicles 9 11 Azarias quoque filius Helciae filii Mosollam filii Sadoc filii Meraioth filii Achitob principes domus Dei. 
1 Chronicles 9 12 Porro Adaias filius Ieroham filii Phassur filii Melchiae et Maasai filius Adiel filii Iezra filii Mosollam filii Mosollamoth filii Emmer, 
1 Chronicles 9 13 fratres quoque eorum principes per familias suas mille septingenti sexaginta, fortissimi robore ad faciendum opus ministerii in domo Dei.
1 Chronicles 9 14 De Levitis autem: Semeia filius Hassub filii Ezricam filii Hasabia de filiis Merari; 
1 Chronicles 9 15 Bacbacar quoque, Hares et Galal et Matthania filius Micha filii Zechri filii Asaph 
1 Chronicles 9 16 et Abdia filius Semeiae filii Galal filii Idithun et Barachia filius Asa filii Elcana, qui habitavit in atriis Netophathitarum. 
1 Chronicles 9 17 Ianitores autem: Sellum et Accub et Telmon et Ahiman; et frater eorum Sellum princeps 
1 Chronicles 9 18 et usque ad hoc tempus est in porta regis ad orientem. Hi erant ianitores castris filiorum Levi. 
1 Chronicles 9 19 Sellum vero filius Core filii Abiasaph filii Core cum fratribus suis de domo patris sui: hi Coritae erant super opera ministerii custodes liminum tabernaculi; patres autem eorum super castra Domini custodiebant introitum, 
1 Chronicles 9 20 et Phinees filius Eleazari princeps erat super eos olim — Dominus sit cum eo! — 
1 Chronicles 9 21 Zacharias filius Mosollamia ianitor portae tabernaculi conventus. 
1 Chronicles 9 22 Omnes hi electi in ostiarios liminum ducenti duodecim, et descripti in villis propriis, quos constituerunt David et Samuel videns in munus perpetuum, 
1 Chronicles 9 23 tam ipsos quam filios eorum in ostiis domus Domini, domus tabernaculi, in custodias. 
1 Chronicles 9 24 Per quattuor ventos erant ostiarii, id est ad orientem et ad occidentem, ad aquilonem et ad austrum. 
1 Chronicles 9 25 Fratres autem eorum in viculis suis morabantur et veniebant per septem dies de tempore usque ad tempus, ut essent cum illis. 
1 Chronicles 9 26 Nam munus habebant perpetuum hi quattuor principes ianitorum. Hi scilicet Levitae erant super exedras et thesauros domus Domini; 
1 Chronicles 9 27 per gyrum quoque templi Domini pernoctabant in custodiis suis, ut et ipsi mane aperirent fores.
1 Chronicles 9 28 De horum genere erant et super vasa ministerii, ad numerum enim et inferebantur vasa et efferebantur; 
1 Chronicles 9 29 de ipsis et, qui credita habebant utensilia et omnia utensilia sancta, praeerant similae et vino et oleo et turi et aromatibus. 
1 Chronicles 9 30 Filii quidam autem sacerdotum unguenta ex aromatibus conficiebant; 
1 Chronicles 9 31 et Matthathias Levites, primogenitus Sellum Coritae, munere perpetuo praefectus erat eorum, quae in sartagine frigebantur. 
1 Chronicles 9 32 Porro de filiis Caath fratribus eorum super panes erant propositionis, ut semper novos per singula sabbata praepararent. 
1 Chronicles 9 33 Hi sunt cantores, principes per familias Levitarum, qui in exedris vacantes morabantur, ita ut die et nocte iugiter suo ministerio deservirent. 
1 Chronicles 9 34 Hi sunt capita Levitarum per familias suas secundum genealogias suas principes; hi habitaverunt in Ierusalem.
1 Chronicles 9 35 In Gabaon autem commorati sunt pater Gabaon Iehiel, et nomen uxoris eius Maacha. 
1 Chronicles 9 36 Filius primogenitus eius Abdon et Sur et Cis et Baal et Ner et Nadab, 
1 Chronicles 9 37 Gedor quoque et Ahio et Zacharias et Macelloth. 
1 Chronicles 9 38 Porro Macelloth genuit Samaam; isti habitaverunt e regione fratrum suorum in Ierusalem cum fratribus suis. 
1 Chronicles 9 39 Ner autem genuit Cis, et Cis genuit Saul. Et Saul genuit Ionathan et Melchisua et Abinadab et Isbaal. 
1 Chronicles 9 40 Filius autem Ionathan Meribbaal, et Meribbaal genuit Micha; 
1 Chronicles 9 41 porro filii Micha: Phithon et Melech et Tharaa et Ahaz. 
1 Chronicles 9 42 Ahaz autem genuit Iara, et Iara genuit Almath et Azmaveth et Zamri; Zamri autem genuit Mosa. 
1 Chronicles 9 43 Mosa vero genuit Banaa, cuius filius Raphaia genuit Elasa, de quo ortus est Asel. 
1 Chronicles 9 44 Porro Asel sex filios habuit his nominibus: Ezricam primogenitus eius, Ismael, Saria, Azarias, Obdia, Hanan; hi filii Asel.
1 Chronicles 10 1 Philisthim autem pugnabant contra Israel, fugeruntque viri Israel a facie Philisthim et ceciderunt vulnerati in monte Gelboe; 
1 Chronicles 10 2 cumque appropinquassent Philisthaei persequentes Saul et filios eius, percusserunt Ionathan et Abinadab et Melchisua filios Saul. 
1 Chronicles 10 3 Et aggravatum est proelium contra Saul, inveneruntque eum sagittarii et vulneraverunt iaculis; 
1 Chronicles 10 4 et dixit Saul ad armigerum suum: “ Evagina gladium tuum et interfice me, ne forte veniant incircumcisi isti et illudant mihi ”. Noluit autem armiger eius hoc facere timore perterritus. Arripuit igitur Saul ensem et irruit in eum; 
1 Chronicles 10 5 quod cum vidisset armiger eius, videlicet mortuum esse Saul, irruit etiam ipse in gladium suum et mortuus est. 
1 Chronicles 10 6 Interiit ergo Saul et tres filii eius; omnis domus illius pariter concidit.
1 Chronicles 10 7 Quod cum vidissent omnes viri Israel, qui habitabant in campestribus, quod fugissent, et mortui essent Saul et filii eius, dereliquerunt urbes suas et huc illucque dispersi sunt; veneruntque Philisthim et habitaverunt in eis. 
1 Chronicles 10 8 Die igitur altero venerunt Philisthim, ut spoliarent interfectos, et invenerunt Saul et filios eius iacentes in monte Gelboe; 
1 Chronicles 10 9 cumque spoliassent eum et amputassent caput armisque nudassent, miserunt in terram suam per circuitum, ut annuntiaretur in idolorum templis et in populis. 
1 Chronicles 10 10 Arma autem eius consecraverunt in fano Astharoth et caput affixerunt in templo Dagon.
1 Chronicles 10 11 Hoc cum audissent viri Iabes Galaad, omnia scilicet quae Philisthim fecerunt super Saul, 
1 Chronicles 10 12 consurrexerunt omnes viri fortes et tulerunt cadavera Saul et filiorum eius attuleruntque ea in Iabes et sepelierunt ossa eorum subter quercum, quae erat in Iabes, et ieiunaverunt septem diebus.
1 Chronicles 10 13 Mortuus est ergo Saul propter iniquitatem suam, eo quod praevaricatus sit mandatum Domini, quod praeceperat, et non custodierit illud, sed insuper etiam pythonissam consuluerit 
1 Chronicles 10 14 nec quaesierit Dominum; propter quod et interfecit eum et transtulit regnum eius ad David filium Isai.
1 Chronicles 11 1 Congregatus est igitur omnis Israel ad David in Hebron dicens: “ Os tuum sumus et caro tua. 
1 Chronicles 11 2 Heri quoque et nudiustertius, cum adhuc regnaret Saul, tu eras qui educebas et introducebas Israel; tibi enim dixit Dominus Deus tuus: “Tu pasces populum meum Israel et tu eris princeps super eum” ”. 
1 Chronicles 11 3 Venerunt ergo omnes maiores natu Israel ad regem in Hebron, et iniit David cum eis foedus in Hebron coram Domino; unxeruntque eum regem super Israel iuxta sermonem Domini, quem locutus est in manu Samuel.
1 Chronicles 11 4 Abiit quoque David et omnis Israel in Ierusalem, haec est Iebus, ubi erant Iebusaei habitatores terrae. 
1 Chronicles 11 5 Dixeruntque, qui habitabant in Iebus, ad David: “ Non ingredieris huc ”. Porro David cepit arcem Sion, quae est civitas David; 
1 Chronicles 11 6 dixitque: “ Omnis, qui percusserit Iebusaeum, in primis erit princeps et dux ”. Ascendit igitur primus Ioab filius Sarviae et factus est princeps. 
1 Chronicles 11 7 Habitavit autem David in arce, et idcirco appellata est civitas David. 
1 Chronicles 11 8 Aedificavitque urbem in circuitu a Mello usque ad gyrum; Ioab autem reliqua urbis instauravit. 
1 Chronicles 11 9 Proficiebatque David vadens et crescens, et Dominus exercituum erat cum eo.
1 Chronicles 11 10 Hi principes virorum fortium David, qui adiuverunt eum, ut rex fieret super omnem Israel iuxta verbum Domini, quod locutus est ad Israel; 
1 Chronicles 11 11 et iste numerus robustorum David: Iesbaam filius Hachamon filius Hachamonitis princeps inter triginta; iste levavit hastam suam super trecentos, quos occidit impetu uno. 
1 Chronicles 11 12 Et post eum Eleazar filius Dodo Ahohites, qui erat inter tres potentes; 
1 Chronicles 11 13 iste fuit cum David in Aphesdommim, quando Philisthim congregati sunt ad locum illum in proelium. Et erat ager regionis illius plenus hordeo, fugeratque populus a facie Philisthinorum. 
1 Chronicles 11 14 Hic stetit in medio agri et defendit eum; cumque percussisset Philisthaeos, dedit Dominus salutem magnam populo suo.
1 Chronicles 11 15 Descenderunt autem tres de triginta principibus ad petram, in qua erat David, ad speluncam Odollam, quando Philisthim fuerant castrametati in valle Raphaim. 
1 Chronicles 11 16 Porro David erat in praesidio, et statio Philisthinorum in Bethlehem; 
1 Chronicles 11 17 desideravit igitur David et dixit: “ O si quis daret mihi aquam de cisterna Bethlehem, quae est in porta! ”. 
1 Chronicles 11 18 Tres ergo isti per media castra Philisthinorum perrexerunt et hauserunt aquam de cisterna Bethlehem, quae erat in porta, et attulerunt ad David, ut biberet. Qui noluit, sed magis libavit illam Domino 
1 Chronicles 11 19 dicens: “ Avertat a me Deus meus, ut hoc faciam et sanguinem virorum istorum bibam, quia in periculo animarum suarum attulerunt mihi aquam ”. Et ob hanc causam noluit bibere. Haec fecerunt tres robustissimi.
1 Chronicles 11 20 Abisai quoque frater Ioab; ipse erat princeps inter triginta et ipse levavit hastam suam contra trecentos, quos interfecit, et ipse erat inter tres nominatus, 
1 Chronicles 11 21 inter triginta duplici honore eminens et princeps eorum; verumtamen usque ad tres non pervenerat. 
1 Chronicles 11 22 Banaias filius Ioiadae vir robustissimus, qui multa opera perpetrarat, de Cabseel; ipse percussit duos Ariel de Moab et ipse descendit et interfecit leonem in media cisterna tempore nivis. 
1 Chronicles 11 23 Et ipse percussit virum Aegyptium, cuius statura erat quinque cubitorum, et habebat lanceam ut liciatorium texentium; descendit ergo ad eum cum virga et rapuit hastam, quam tenebat manu, et interfecit eum hasta sua. 
1 Chronicles 11 24 Haec fecit Banaias filius Ioiadae, qui erat inter tres robustos nominatus, 
1 Chronicles 11 25 inter triginta primus; verumtamen ad tres usque non pervenerat, posuit autem eum David super satellites suos.
1 Chronicles 11 26 Porro fortissimi in exercitu: Asael frater Ioab et Elchanan filius Dodo de Bethlehem, 
1 Chronicles 11 27 Sammoth Harodites, Elica Harodites, Heles Phalonites, 
1 Chronicles 11 28 Hira filius Acces Thecuites, Abiezer Anathothites, 
1 Chronicles 11 29 Sobbochai Husathites, Ilai Ahohites, 
1 Chronicles 11 30 Maharai Netophathites, Heled filius Baana Netophathites, 
1 Chronicles 11 31 Ithai filius Ribai de Gabaa filiorum Beniamin, Banaia Pharathonites, 
1 Chronicles 11 32 Hurai de tor rentibus Gaas, Abiel Arbathites, 
1 Chronicles 11 33 Azmaveth Bahurimites, Eliaba Saalbonites, 
1 Chronicles 11 34 Asem Gezonites, Ionathan filius Sage Ararites, 
1 Chronicles 11 35 Ahiam filius Sachar Ararites, Eliphal filius Ur, 
1 Chronicles 11 36 Hepher Mecherathites, Ahia Phelonites, 
1 Chronicles 11 37 Hesro de Carmel, Naarai filius Azbai, 
1 Chronicles 11 38 Ioel frater Nathan, Mibahar filius Agarai, 
1 Chronicles 11 39 Selec Ammonites, Naharai Berothites armiger Ioab filii Sarviae, 
1 Chronicles 11 40 Hira Iethraeus, Gareb Iethraeus, 
1 Chronicles 11 41 Urias Hetthaeus, Zabad filius Oholai, 
1 Chronicles 11 42 Adina filius Siza Rubenites princeps Rubenitarum, et cum eo triginta; 
1 Chronicles 11 43 Hanan filius Maacha et Iosaphat Matthanites, 
1 Chronicles 11 44 Ozia Astharothites, Sama et Iehiel filii Hotham Aroerites, 
1 Chronicles 11 45 Iedihel filius Semri et Ioha frater eius Thosaites, 
1 Chronicles 11 46 Eliel Mahumites et Ieribai et Iosaia filii Elnaem et Iethma Moabites, 
1 Chronicles 11 47 Eliel et Obed et Iasiel de Soba.
1 Chronicles 12 1 Hi quoque venerunt ad Da vid in Siceleg, cum adhuc fu geret Saul filium Cis; qui erant fortissimi et egregii pugnatores 
1 Chronicles 12 2 tendentes arcum et utraque manu fundis saxa iacientes et dirigentes sagittas. De fratribus Saul ex Beniamin: 
1 Chronicles 12 3 princeps Ahiezer et Ioas filii Samaa Gabaathites et Iaziel et Phalet filii Azmaveth et Baracha et Iehu Anathothites; 
1 Chronicles 12 4 Iesmaias quoque Gabaonites fortissimus inter triginta et super triginta, 
1 Chronicles 12 5 Ieremias et Iahaziel et Iohanan et Iozabad Gederothites, 
1 Chronicles 12 6 Eluzai et Ierimoth et Baalia et Samaria et Saphatia Haruphites, 
1 Chronicles 12 7 Elcana et Iesia et Azareel et Ioezer et Iesbaam Coritae, 
1 Chronicles 12 8 Ioela quoque et Zabadia filii Ieroham de Gedor.
1 Chronicles 12 9 Sed et de Gad transfugerunt ad David, cum lateret in deserto, viri robustissimi et pugnatores optimi tenentes clipeum et hastam; facies eorum quasi facies leonis et veloces quasi capreae in montibus: 
1 Chronicles 12 10 Ezer princeps, Abdias secundus, Eliab tertius, 
1 Chronicles 12 11 Masmana quartus, Ieremias quintus, 
1 Chronicles 12 12 Etthei sextus, Eliel septimus, 
1 Chronicles 12 13 Iohanan octavus, Elzebad nonus, 
1 Chronicles 12 14 Ieremias decimus, Machbanai undecimus. 
1 Chronicles 12 15 Hi de filiis Gad principes exercitus, minimus contra centum praevalebat et maximus contra mille. 
1 Chronicles 12 16 Isti sunt qui transierunt Iordanem mense primo, quando inundare consuevit super ripas suas, et omnes fugaverunt, qui morabantur in vallibus ad orientalem plagam et occidentalem.
1 Chronicles 12 17 Venerunt autem et de Beniamin et de Iuda ad praesidium, in quo morabatur David. 
1 Chronicles 12 18 Egressusque est David obviam eis et ait: “ Si pacifice venistis ad me, ut auxiliemini mihi, cor meum iungatur vobis; si autem insidiamini mihi pro adversariis meis, cum ego iniquitatem in manibus non habeam, videat Deus patrum nostrorum et iudicet ”. 
1 Chronicles 12 19 Spiritus vero induit Amasai principem inter triginta, et ait: “ Tui sumus, o David, et tecum, fili Isai! Pax, pax tibi et pax adiutoribus tuis; te enim adiuvat Deus tuus ”. Suscepit ergo eos David et constituit principes turmae.
1 Chronicles 12 20 Porro de Manasse transfugerunt ad David, quando veniebat cum Philisthim adversus Saul, ut pugnaret; et non dimicavit cum eis, quia inito consilio remiserunt eum principes Philisthinorum dicentes: “ Periculo capitis nostri revertetur ad dominum suum Saul ”. 
1 Chronicles 12 21 Quando igitur reversus est in Siceleg, transfugerunt ad eum de Manasse Ednas et Iozabad et Iedihel et Michael et Iozabad et Eliu et Selathai principes milium in Manasse: 
1 Chronicles 12 22 hi praebuerunt auxilium David adversus latrunculos; omnes enim erant viri fortissimi et facti sunt principes in exercitu. 
1 Chronicles 12 23 Sed et per singulos dies veniebant ad David ad auxiliandum ei, usque dum fieret grandis numerus quasi exercitus Dei.
1 Chronicles 12 24 Iste quoque est numerus principum exercitus, qui venerunt ad David, cum esset in Hebron, ut transferrent regnum Saul ad eum iuxta verbum Domini.
1 Chronicles 12 25 Filii Iudae portantes clipeum et hastam sex milia octingenti expediti ad proelium. 
1 Chronicles 12 26 De filiis Simeon virorum fortissimorum ad pugnandum septem milia centum. 
1 Chronicles 12 27 De filiis Levi quattuor milia sescenti; 
1 Chronicles 12 28 Ioiada quoque princeps de stirpe Aaron et cum eo tria milia septingenti; 
1 Chronicles 12 29 Sadoc etiam iuvenis fortissimus et familia eius principes viginti duo. 
1 Chronicles 12 30 De filiis autem Beniamin fratribus Saul tria milia; magna enim pars eorum adhuc sequebatur domum Saul. 
1 Chronicles 12 31 Porro de filiis Ephraim viginti milia octingenti, fortissimi robore viri nominati in familiis suis. 
1 Chronicles 12 32 Et ex dimidia parte tribus Manasse decem et octo milia; singuli per nomina sua destinati, ut venirent et constituerent regem David. 
1 Chronicles 12 33 De filiis quoque Issachar viri eruditi, qui norant singula tempora ad sciendum quid facere deberet Israel, principes ducenti et omnes fratres eorum ad iussa eorum. 
1 Chronicles 12 34 Porro de Zabulon, qui egrediebantur ad proelium et stabant in acie instructi omnibus armis bellicis, quinquaginta milia venerunt, ut congregarentur non in corde duplici. 
1 Chronicles 12 35 Et de Nephthali principes mille; et cum eis instructa clipeo et hasta triginta septem milia. 
1 Chronicles 12 36 De Dan etiam praeparata ad proelium viginti octo milia sescenti. 
1 Chronicles 12 37 Et de Aser egredientes ad pugnam et in acie procedentes quadraginta milia. 
1 Chronicles 12 38 Trans Iordanem autem de filiis Ruben et de Gad et dimidia parte tribus Manasse, instructi omnibus armis bellicis, centum viginti milia.
1 Chronicles 12 39 Omnes isti viri bellatores expediti ad pugnandum corde perfecto venerunt in Hebron, ut constituerent regem David super universum Israel; sed et omnes reliqui ex Israel uno corde erant, ut rex fieret David. 
1 Chronicles 12 40 Fueruntque ibi apud David tribus diebus comedentes et bibentes; praeparaverunt enim eis fratres sui. 
1 Chronicles 12 41 Sed et qui iuxta eos erant, usque ad Issachar et Zabulon et Nephthali, afferebant panes in asinis et camelis et mulis et bobus, escam farinae, palathas, uvam passam, vinum, oleum, boves, oves ad omnem copiam; gaudium quippe erat in Israel.
1 Chronicles 13 1 Iniit autem consilium David cum tribunis et centurionibus et universis principibus 
1 Chronicles 13 2 et ait ad omnem coetum Israel: “ Si placet vobis, et a Domino Deo nostro egreditur sermo, quem loquor, mittamus ad fratres nostros reliquos in universas regiones Israel et ad sacerdotes et Levitas, qui habitant in suburbanis urbium, ut congregentur ad nos, 
1 Chronicles 13 3 et reducamus arcam Dei nostri ad nos; non enim requisivimus eam in diebus Saul ”. 
1 Chronicles 13 4 Et respondit universa multitudo, ut ita fieret; placuerat enim sermo omni populo. 
1 Chronicles 13 5 Congregavit ergo David cunctum Israel a Sihor Aegypti usque ad introitum dum ingrediaris Emath, ut adduceret arcam Dei de Cariathiarim. 
1 Chronicles 13 6 Et ascendit David et omnis Israel in Baala, in Cariathiarim, quae est in Iuda, ut afferrent inde arcam Dei Domini sedentis super cherubim, ubi invocatum est nomen eius. 
1 Chronicles 13 7 Imposueruntque arcam Dei super plaustrum novum de domo Abinadab. Oza autem et Ahio minabant plaustrum. 
1 Chronicles 13 8 Porro David et universus Israel ludebant coram Deo omni virtute in canticis et in citharis et psalteriis et tympanis et cymbalis et tubis.
1 Chronicles 13 9 Cum autem pervenissent ad aream Chidon, tetendit Oza manum suam, ut sustentaret arcam; boves quippe lascivientes proruperunt. 
1 Chronicles 13 10 Iratus est itaque Dominus contra Ozam et percussit eum, eo quod contigisset arcam; et mortuus est ibi coram Deo. 
1 Chronicles 13 11 Contristatusque est David, eo quod dirupisset Dominus Ozam; et vocatus est locus ille Pharesoza (id est Diruptio Ozae) usque in praesentem diem. 
1 Chronicles 13 12 Et timuit Deum tunc temporis dicens: “ Quomodo possum ad me introducere arcam Dei? ”. 
1 Chronicles 13 13 Et ob hanc causam non eam adduxit ad se, hoc est in civitatem David, sed avertit in domum Obededom Getthaei. 
1 Chronicles 13 14 Mansit ergo arca Dei apud domum Obededom tribus mensibus; et benedixit Dominus domui eius et omnibus quae habebat.
1 Chronicles 14 1 Misit quoque Hiram rex Tyri nuntios ad David et ligna cedrina et artifices parietum lignorumque, ut aedificarent ei domum. 
1 Chronicles 14 2 Cognovitque David quod confirmasset eum Dominus in regem super Israel et sublevatum esset regnum suum propter populum eius Israel.
1 Chronicles 14 3 Accepit quoque David alias uxores in Ierusalem genuitque filios et filias; 
1 Chronicles 14 4 et haec nomina eorum, qui nati sunt ei in Ierusalem: Samua et Sobab, Nathan et Salomon, 
1 Chronicles 14 5 Iebahar et Elisua et Eliphalet, 
1 Chronicles 14 6 Noga quoque et Napheg et Iaphia, 
1 Chronicles 14 7 Elisama et Beeliada et Eliphalet.
1 Chronicles 14 8 Audientes autem Philisthim quod unctus esset David in regem super universum Israel, ascenderunt omnes, ut quaererent eum; quod cum audisset David, egressus est obviam eis. 
1 Chronicles 14 9 Porro Philisthim venientes diffusi sunt in valle Raphaim. 
1 Chronicles 14 10 Consuluitque David Deum dicens: “ Si ascendam contra Philisthaeos, et si trades eos in manu mea? ”. Et dixit ei Dominus: “ Ascende, et tradam eos in manu tua ”. 
1 Chronicles 14 11 Cumque illi ascendissent in Baalpharasim, percussit eos ibi David et dixit: “ Dirupit Deus inimicos meos per manum meam sicut dirumpuntur aquae ”. Et idcirco vocatum est nomen loci illius Baalpharasim (id est Dominus diruptionum). 
1 Chronicles 14 12 Dereliqueruntque ibi deos suos, quos David iussit exuri.
1 Chronicles 14 13 Alia etiam vice Philisthim irruerunt et diffusi sunt in valle; 
1 Chronicles 14 14 consuluitque rursum David Deum, et dixit ei Deus: “ Non ascendas post eos; circumdabis eos et venies contra illos ex adverso arborum celthium; 
1 Chronicles 14 15 cumque audieris sonitum gradientis in cacumine arborum celthium, tunc egredieris ad bellum; egressus est enim Deus ante te, ut percutias castra Philisthim ”. 
1 Chronicles 14 16 Fecit ergo David, sicut praeceperat ei Deus, et percussit castra Philisthinorum de Gabaon usque Gazer. 
1 Chronicles 14 17 Divulgatumque est nomen David in universis regionibus, et Dominus dedit pavorem eius super omnes gentes.
1 Chronicles 15 1 Fecit quoque sibi domos in civitate David et praeparavit locum arcae Dei tetenditque ei tabernaculum. 
1 Chronicles 15 2 Tunc dixit David: “ Illicitum est, ut a quocumque portetur arca Dei, nisi a Levitis, quos elegit Dominus ad portandum eam et ad ministrandum sibi usque in aeternum ”. 
1 Chronicles 15 3 Congregavitque David universum Israel in Ierusalem, ut afferretur arca Domini in locum suum, quem praeparaverat ei; 
1 Chronicles 15 4 necnon et filios Aaron et Levitas. 
1 Chronicles 15 5 De filiis Caath Uriel princeps fuit et fratres eius centum viginti; 
1 Chronicles 15 6 de filiis Merari Asaia princeps et fratres eius ducenti viginti; 
1 Chronicles 15 7 de filiis Gerson Ioel princeps et fratres eius centum triginta; 
1 Chronicles 15 8 de filiis Elisaphan Semeias princeps et fratres eius ducenti; 
1 Chronicles 15 9 de filiis Hebron Eliel princeps et fratres eius octoginta; 
1 Chronicles 15 10 de filiis Oziel Aminadab princeps et fratres eius centum duodecim.
1 Chronicles 15 11 Vocavitque David Sadoc et Abiathar sacerdotes et Levitas Uriel, Asaiam, Ioel, Semeiam, Eliel et Aminadab 
1 Chronicles 15 12 et dixit ad eos: “ Vos, qui estis principes familiarum Leviticarum, sanctificamini cum fratribus vestris et afferte arcam Domini, Dei Israel, ad locum, quem praeparavi. 
1 Chronicles 15 13 Quia a principio non eratis praesentes, fecit Dominus, Deus Israel, diruptionem in nobis; non enim quaesivimus eum, sicut fas erat ”. 
1 Chronicles 15 14 Sanctificati sunt ergo sacerdotes et Levitae, ut portarent arcam Domini, Dei Israel; 
1 Chronicles 15 15 et tulerunt filii Levi arcam Dei, sicut praeceperat Moyses iuxta verbum Domini, umeris suis in vectibus.
1 Chronicles 15 16 Dixitque David principibus Levitarum, ut constituerent de fratribus suis cantores in organis musicorum, nablis videlicet et lyris et cymbalis, ut resonaret fortiter sonitus laetitiae. 
1 Chronicles 15 17 Constitueruntque Levitae Heman filium Ioel et de fratribus eius Asaph filium Barachiae, de filiis vero Merari fratribus eorum Ethan filium Casaiae 
1 Chronicles 15 18 et cum eis fratres eorum in secundo ordine Zachariam et Bani et Iaziel et Semiramoth et Iahiel et Ani, Eliab et Banaiam et Maasiam et Matthathiam et Eliphalu et Maceniam et Obededom et Iehiel ianitores. 
1 Chronicles 15 19 Porro cantores Heman, Asaph et Ethan in cymbalis aeneis bene sonantibus, 
1 Chronicles 15 20 Zacharias autem et Oziel et Semiramoth et Iahiel et Ani et Eliab et Maasias et Banaias in nablis secundum “ Virgines ”. 
1 Chronicles 15 21 Porro Matthathias et Eliphalu et Macenias et Obededom et Iehiel et Ozaziu in citharis super octavam, ut dirigerent; 
1 Chronicles 15 22 Chonenias autem princeps Levitarum portantium arcam praeerat ad portandum, erat quippe valde sapiens. 
1 Chronicles 15 23 Et Barachias et Elcana ianitores pro arca. 
1 Chronicles 15 24 Porro Sebania et Iosaphat et Nathanael et Amasai et Zacharias et Banaias et Eliezer sacerdotes clangebant tubis coram arca Dei, et Obededom et Iehias erant ianitores pro arca.
1 Chronicles 15 25 Igitur David et maiores natu Israel et tribuni ierunt ad deportandam arcam foederis Domini de domo Obededom cum laetitia. 
1 Chronicles 15 26 Cumque adiuvisset Deus Levitas, qui portabant arcam foederis Domini, immolati sunt septem tauri et septem arietes. 
1 Chronicles 15 27 Porro David indutus pallio byssino et universi Levitae, qui portabant arcam, cantoresque et Chonenias princeps pro portanda arca — David autem indutus erat etiam ephod lineo — 
1 Chronicles 15 28 universusque Israel deducebant arcam foederis Domini in iubilo et sonitu bucinae et tubis et cymbalis bene sonantibus et nablis et citharis. 
1 Chronicles 15 29 Cumque pervenisset arca foederis Domini usque ad civitatem David, Michol filia Saul prospiciens per fenestram vidit regem David saltantem atque ludentem et despexit eum in corde suo.
1 Chronicles 16 1 Attulerunt igitur arcam Dei et constituerunt eam in me dio tabernaculi, quod tetenderat ei David, et obtulerunt holocausta et pacifica coram Deo. 
1 Chronicles 16 2 Cumque complesset David offerens holocausta et pacifica, benedixit populo in nomine Domini. 
1 Chronicles 16 3 Et divisit unicuique de Israel a viro usque ad mulierem tortam panis et laganum palmarum et palatham.
1 Chronicles 16 4 Constituitque coram arca Domini de Levitis ministros, qui recordarentur operum eius et glorificarent atque laudarent Dominum, Deum Israel: 
1 Chronicles 16 5 Asaph principem et secundum eius Zachariam, porro Iehiel et Semiramoth et Iahiel et Matthathiam et Eliab et Banaiam et Obededom et Iehiel in organis psalterii et citharis, Asaph autem, ut cymbalis personaret, 
1 Chronicles 16 6 Banaiam vero et Iahaziel sacerdotes, ut canerent tubis iugiter coram arca foederis Dei.
1 Chronicles 16 7 In illo die, tunc fecit David prima vice confiteri Domino per manum Asaph et fratrum eius:
1 Chronicles 16 8 “ Confitemini Domino, invocate nomen eius, notas facite in populis opera eius.
1 Chronicles 16 9 Canite ei et psallite et narrate omnia mirabilia eius.
1 Chronicles 16 10 Laudate nomen sanctum eius, laetetur cor quaerentium Dominum.
1 Chronicles 16 11 Quaerite Dominum et virtutem eius, quaerite faciem eius semper.
1 Chronicles 16 12 Recordamini mirabilium eius, quae fecit, signorum illius et iudiciorum oris eius,
1 Chronicles 16 13 semen Israel, servi eius, filii Iacob, electi illius.
1 Chronicles 16 14 Ipse Dominus Deus noster; in universa terra iudicia eius.
1 Chronicles 16 15 Recordamini in sempiternum pacti eius, sermonis, quem praecepit in mille generationes,
1 Chronicles 16 16 pacti, quod pepigit cum Abraham, et iuramenti illius cum Isaac.
1 Chronicles 16 17 Et constituit illud Iacob in praeceptum et Israel in pactum sempiternum
1 Chronicles 16 18 dicens: “Tibi dabo terram Chanaan funiculum hereditatis vestrae”,
1 Chronicles 16 19 cum essent pauci numero, parvi et coloni in ea.
1 Chronicles 16 20 Et transierunt de gente in gentem et de regno ad populum alterum;
1 Chronicles 16 21 non dimisit quemquam calumniari eos, sed increpuit pro eis reges:
1 Chronicles 16 22 “Nolite tangere christos meos et in prophetis meis nolite malignari”.
1 Chronicles 16 23 Canite Domino, omnis terra, annuntiate ex die in diem salutare eius.
1 Chronicles 16 24 Narrate in gentibus gloriam eius, in cunctis populis mirabilia illius.
1 Chronicles 16 25 Quia magnus Dominus et laudabilis nimis et horribilis super omnes deos;
1 Chronicles 16 26 omnes enim dii populorum inania, Dominus autem caelos fecit.
1 Chronicles 16 27 Magnificentia et pulchritudo coram eo, fortitudo et gaudium in loco eius.
1 Chronicles 16 28 Afferte Domino, familiae populorum afferte Domino gloriam et imperium;
1 Chronicles 16 29 date Domino gloriam nominis eius, levate oblationem et venite in conspectu eius et adorate Dominum in decore sancto.
1 Chronicles 16 30 Commoveatur a facie illius omnis terra; ipse enim fundavit orbem immobilem.
1 Chronicles 16 31 Laetentur caeli, et exsultet terra, et dicant in nationibus: “Dominus regnat!”.
1 Chronicles 16 32 Tonet mare et plenitudo eius, exsultent agri et omnia, quae in eis sunt.
1 Chronicles 16 33 Tunc laudabunt ligna saltus coram Domino, quia venit iudicare terram.
1 Chronicles 16 34 Confitemini Domino, quoniam bonus, quoniam in aeternum misericordia eius.
1 Chronicles 16 35 Et dicite: “Salva nos, Deus salvator noster, et congrega nos et erue de gentibus, ut confiteamur nomini sancto tuo et exsultemus in carminibus tuis.
1 Chronicles 16 36 Benedictus Dominus, Deus Israel, ab aeterno usque in aeternum” ”. Et dixit omnis populus: “ Amen! ” et “ Laus Domino! ”.
1 Chronicles 16 37 Dereliquit itaque ibi coram arca foederis Domini Asaph et fratres eius, ut ministrarent in conspectu arcae iugiter secundum ritum singulorum dierum. 
1 Chronicles 16 38 Porro Obededom et fratres eius sexaginta octo et Obededom filium Idithun et Hosa constituit ianitores. 
1 Chronicles 16 39 Sadoc autem sacerdotem et fratres illius sacerdotes coram habitaculo Domini in excelso, quod erat in Gabaon, 
1 Chronicles 16 40 ut offerrent holocausta Domino super altare holocautomatis iugiter, mane et vespere, iuxta omnia, quae scripta sunt in lege Domini, quam praecepit Israeli. 
1 Chronicles 16 41 Et cum eis Heman et Idithun et reliquos electos, qui nominatim memorati sunt ad confitendum Domino: “ Quoniam in aeternum misericordia eius ”. 
1 Chronicles 16 42 Et cum eis Heman et Idithun canentes tuba et quatientes cymbala bene sonantia et omnia musicorum organa ad canendum Deo; filios autem Idithun fecit esse portarios.
1 Chronicles 16 43 Reversusque est omnis populus unusquisque in domum suam et David, ut benediceret etiam domui suae.
1 Chronicles 17 1 Cum autem habitaret David in domo sua, dixit ad Nathan prophetam: “ Ecce ego habito in domo cedrina, arca autem foederis Domini sub pellibus est ”. 
1 Chronicles 17 2 Et ait Nathan ad David: “ Omnia, quae in corde tuo sunt, fac; Deus enim tecum est ”.
1 Chronicles 17 3 Igitur nocte illa factus est sermo Dei ad Nathan dicens: 
1 Chronicles 17 4 “ Vade et loquere David servo meo: Haec dicit Dominus: Non aedificabis tu mihi domum ad habitandum; 
1 Chronicles 17 5 neque enim mansi in domo ex eo tempore, quo eduxi Israel usque ad hanc diem, sed fui semper migrans de tabernaculo in tabernaculum et de habitatione in habitationem. 
1 Chronicles 17 6 Ubicumque ambulabam in omni Israel, numquid locutus sum uni iudicum Israel, quibus praeceperam, ut pascerent populum meum, et dixi: Quare non aedificastis mihi domum cedrinam? 
1 Chronicles 17 7 Nunc itaque, sic loqueris ad servum meum David: Haec dicit Dominus exercituum: Ego tuli te, cum in pascuis sequereris gregem, ut esses dux populi mei Israel; 
1 Chronicles 17 8 et fui tecum, quocumque perrexisti, et interfeci omnes inimicos tuos coram te fecique tibi nomen quasi unius magnorum, qui celebrantur in terra. 
1 Chronicles 17 9 Et dedi locum populo meo Israel et plantavi eum, ut habitaret in eo, et ultra non commovebitur, nec filii iniquitatis atterent eos sicut in principio 
1 Chronicles 17 10 et ex diebus, quibus dedi iudices populo meo Israel et humiliavi universos inimicos tuos. Annuntio ergo tibi quod aedificaturus sit domum tibi Dominus. 
1 Chronicles 17 11 Cumque impleveris dies tuos, ut vadas ad patres tuos, suscitabo semen tuum post te, quod erit de filiis tuis, et stabiliam regnum eius. 
1 Chronicles 17 12 Ipse aedificabit mihi domum, et firmabo solium eius usque in aeternum. 
1 Chronicles 17 13 Ego ero ei in patrem, et ipse erit mihi in filium; et misericordiam meam non auferam ab eo, sicut abstuli ab eo, qui ante te fuit. 
1 Chronicles 17 14 Et statuam eum in domo mea et in regno meo usque in sempiternum, et thronus eius erit firmissimus in perpetuum ”.
1 Chronicles 17 15 Iuxta omnia verba haec et iuxta universam visionem istam, sic locutus est Nathan ad David.
1 Chronicles 17 16 Cumque venisset rex David et sedisset coram Domino, dixit: “ Quis ego sum, Domine Deus, et quae domus mea, quia adduxisti me hucusque? 
1 Chronicles 17 17 Sed hoc parum visum est in conspectu tuo, Deus; ideoque locutus es super domum servi tui etiam in futurum et aspexisti me excelsum super ordinem hominum, Domine Deus. 
1 Chronicles 17 18 Quid ultra addere potest David, cum ita glorificaveris servum tuum et cognoveris eum? 
1 Chronicles 17 19 Domine, propter famulum tuum iuxta cor tuum fecisti omnem magnificentiam hanc; et nota esse voluisti universa magnalia. 
1 Chronicles 17 20 Domine, non est similis tui, et non est alius deus absque te secundum omnia, quae audivimus auribus nostris. 
1 Chronicles 17 21 Quis autem est alius ut populus tuus Israel, gens una in terra, ad quam perrexit Deus, ut liberaret sibi populum, ut faceres tibi nomen magnum et terribile eiciens nationes a facie populi tui, quem de Aegypto liberasti? 
1 Chronicles 17 22 Et posuisti populum tuum Israel tibi in populum usque in aeternum; et tu, Domine, factus es Deus eius. 
1 Chronicles 17 23 Nunc igitur, Domine, sermo, quem locutus es super famulum tuum et super domum eius, confirmetur in perpetuum; et fac, sicut locutus es. 
1 Chronicles 17 24 Permaneatque et magnificetur nomen tuum usque in sempiternum, et dicatur: “Dominus exercituum, Deus Israel, est Deus pro Israel, et domus David servi tui permanens coram te”. 
1 Chronicles 17 25 Tu enim, Deus meus, revelasti auriculam servi tui, ut aedificares ei domum; et idcirco invenit servus tuus fiduciam, ut oret coram te. 
1 Chronicles 17 26 Nunc ergo, Domine, tu es Deus; et locutus es super servum tuum tanta beneficia 
1 Chronicles 17 27 et coepisti benedicere domui servi tui, ut sit semper coram te: te enim, Domine, benedicente, benedicta erit in perpetuum ”.
1 Chronicles 18 1 Factum est autem post haec, ut percuteret David Phili sthim et humiliaret eos et tolleret Geth et filias eius de manu Philisthim 
1 Chronicles 18 2 percuteretque Moab, et fierent Moabitae servi David offerentes ei tributum.
1 Chronicles 18 3 Et percussit David etiam Adadezer regem Soba in regione ad Emath, quando perrexit, ut dilataret imperium suum usque ad flumen Euphraten. 
1 Chronicles 18 4 Cepit ergo David mille quadrigas eius et septem milia equites ac viginti milia virorum peditum; subnervavitque omnes equos curruum, exceptis centum quadrigis, quas reservavit sibi. 
1 Chronicles 18 5 Supervenit autem et Syrus Damascenus, ut auxilium praeberet Adadezer regi Soba; sed et huius percussit David viginti duo milia virorum 
1 Chronicles 18 6 et posuit praesidium in Syria Damasci, ut Syria quoque serviret sibi et offerret tributum. Adiuvitque eum Dominus in cunctis, ad quae perrexerat. 
1 Chronicles 18 7 Tulit quoque David arma aurea, quae habuerant servi Adadezer, et attulit ea in Ierusalem; 
1 Chronicles 18 8 necnon de Tebah et Chun urbibus Adadezer aeris plurimum, de quo fecit Salomon mare aeneum et columnas et vasa aenea.
1 Chronicles 18 9 Quod cum audisset Thou rex Emath, percussisse videlicet David omnem exercitum Adadezer regis Soba, 
1 Chronicles 18 10 misit Adoram filium suum ad regem David, ut salutaret eum et congratularetur, eo quod pugnasset cum Adadezer et percussisset eum; adversarius quippe erat Thou Adadezer. 
1 Chronicles 18 11 Sed et omnia vasa aurea et argentea et aenea consecravit rex David Domino cum argento et auro, quod tulerat ex universis gentibus, tam de Idumaea et Moab et filiis Ammon, quam de Philisthim et Amalec.
1 Chronicles 18 12 Abisai vero filius Sarviae percussit Edom in valle Salis decem et octo milia 
1 Chronicles 18 13 et constituit in Edom praesidium, ut serviret Idumaea David. Salvavitque Dominus David in cunctis, ad quae perrexerat.
1 Chronicles 18 14 Regnavit ergo David super universum Israel et faciebat iudicium atque iustitiam cuncto populo suo. 
1 Chronicles 18 15 Porro Ioab filius Sarviae erat super exercitum, et Iosaphat filius Ahilud a commentariis. 
1 Chronicles 18 16 Sadoc autem filius Achitob et Achimelech filius Abiathar sacerdotes et Susa scriba. 
1 Chronicles 18 17 Banaias vero filius Ioiadae super legiones Cherethi et Phelethi; porro filii David primi ad manum regis.
1 Chronicles 19 1 Accidit autem post haec, ut moreretur Naas rex filiorum Ammon, et regnaret filius eius pro eo. 
1 Chronicles 19 2 Dixitque David: “ Faciam misericordiam cum Hanon filio Naas; praestitit enim pater eius mihi gratiam ”. Misitque David nuntios ad consolandum eum super morte patris sui. Qui cum pervenissent in terram filiorum Ammon, ut consolarentur Hanon, 
1 Chronicles 19 3 dixerunt principes filiorum Ammon ad Hanon: “ Tu forsitan putas quod David honoris causa in patrem tuum miserit, qui consolentur te; nec animadvertis quod, ut explorent et investigent et evertant terram tuam, venerint ad te servi eius ”. 
1 Chronicles 19 4 Igitur Hanon pueros David tulit et rasit et praecidit tunicas eorum a natibus usque ad pedes et dimisit eos. 
1 Chronicles 19 5 Qui cum abissent et hoc mandassent David, misit in occursum eorum — grandem enim contumeliam sustinuerant — et praecepit, ut manerent in Iericho, donec cresceret barba eorum, et tunc reverterentur.
1 Chronicles 19 6 Videntes autem filii Ammon quod odiosos se fecissent David, tam Hanon quam reliquus populus miserunt mille talenta argenti, ut conducerent sibi de Mesopotamia et de Syria Maacha et de Soba currus et equites; 
1 Chronicles 19 7 conduxeruntque sibi triginta duo milia curruum et regem Maacha cum populo eius. Qui cum venissent, castrametati sunt e regione Medaba; filii quoque Ammon congregati de urbibus suis venerunt ad bellum.
1 Chronicles 19 8 Quod cum audisset David, misit Ioab et omnem exercitum virorum fortium. 
1 Chronicles 19 9 Egressique filii Ammon direxerunt aciem iuxta portam civitatis; reges autem, qui ad auxilium venerant, separatim in agro steterunt. 
1 Chronicles 19 10 Igitur Ioab intellegens bellum et ex adverso et post tergum contra se fieri elegit viros fortissimos de universo Israel et perrexit contra Syrum; 
1 Chronicles 19 11 reliquam autem partem populi dedit sub manu Abisai fratris sui, et perrexerunt contra filios Ammon. 
1 Chronicles 19 12 Dixitque: “ Si vicerit me Syrus, auxilio eris mihi; si autem superaverint te filii Ammon, ero tibi in praesidium. 
1 Chronicles 19 13 Confortare et agamus viriliter pro populo nostro et pro urbibus Dei nostri; Dominus autem, quod in conspectu suo bonum est, faciet ”. 
1 Chronicles 19 14 Appropinquavit ergo Ioab et populus, qui cum eo erat, contra Syrum ad proelium, et fugerunt a facie eorum. 
1 Chronicles 19 15 Porro filii Ammon videntes quod fugisset Syrus, ipsi quoque fugerunt Abisai fratrem eius et ingressi sunt civitatem. Reversusque est etiam Ioab in Ierusalem.
1 Chronicles 19 16 Videns autem Syrus quod cecidisset coram Israel, misit nuntios et adduxit Syrum, qui erat trans fluvium; Sophach autem princeps militiae Adadezer erat dux eorum. 
1 Chronicles 19 17 Quod cum nuntiatum esset David, congregavit universum Israel et transivit Iordanem venitque ad eos et direxit ex adverso aciem et pugnavit cum eis. 
1 Chronicles 19 18 Fugit autem Syrus Israel, et interfecit David de Syris septem milia curruum et quadraginta milia peditum et Sophach exercitus principem. 
1 Chronicles 19 19 Videntes autem servi Adadezer se ab Israel esse superatos, fecerunt pacem cum David et servierunt ei; noluitque ultra Syria auxilium praebere filiis Ammon.
1 Chronicles 20 1 Factum est autem post anni circulum, eo tempore, quo solent reges ad bella procedere, eduxit Ioab robur exercitus et vastavit terram filiorum Ammon; perrexitque et obsedit Rabba. Porro David manebat in Ierusalem, quando Ioab percussit Rabba et destruxit eam. 
1 Chronicles 20 2 Tulit autem David coronam Melchom de capite eius et invenit in ea auri pondo talentum et pretiosissimam gemmam, venitque super caput David; manubias quoque urbis plurimas tulit. 
1 Chronicles 20 3 Populum autem, qui erat in ea, eduxit et condemnavit ad operam lapicidinarum et ad secures et dolabras ferreas. Sic fecit David cunctis urbibus filiorum Ammon et reversus est cum omni populo suo in Ierusalem.
1 Chronicles 20 4 Post haec initum est bellum in Gazer adversum Philisthaeos, in quo percussit Sobbochai Husathites Saphai de genere Raphaim, et humiliavit eos.
1 Chronicles 20 5 Aliud quoque bellum gestum est adversus Philisthaeos, in quo percussit Elchanan filius Iair Lahmi fratrem Goliath Getthaeum, cuius hastae lignum erat quasi liciatorium texentium.
1 Chronicles 20 6 Sed et aliud bellum accidit in Geth, in quo fuit homo longissimus senos habens digitos, id est simul viginti quattuor, qui et ipse de Rapha fuerat stirpe generatus; 
1 Chronicles 20 7 hic blasphemavit Israel, et percussit eum Ionathan filius Samma fratris David. Hi sunt filii Rapha in Geth, qui ceciderunt in manu David et servorum eius.
1 Chronicles 21 1 Consurrexit autem Satan contra Israel et incitavit Da vid, ut numeraret Israel. 
1 Chronicles 21 2 Dixitque David ad Ioab et ad principes populi: “ Ite et numerate Israel a Bersabee usque Dan et afferte mihi numerum, ut sciam ”. 
1 Chronicles 21 3 Responditque Ioab: “ Augeat Dominus populum suum centuplum quam sunt. Nonne, domine mi rex, omnes servi tui sunt? Quare hoc quaerit dominus meus, quod in peccatum reputetur Israeli? ”. 
1 Chronicles 21 4 Sed sermo regis magis praevaluit; egressusque est Ioab et circuivit universum Israel et reversus est Ierusalem.
1 Chronicles 21 5 Deditque David numerum census, et inventus est omnis Israel numerus mille milia et centum milia virorum educentium gladium; de Iuda autem quadringenta septuaginta milia bellatorum; 
1 Chronicles 21 6 nam Levi et Beniamin non numeravit in medio eorum, eo quod invitus exequeretur regis imperium. 
1 Chronicles 21 7 Displicuit autem Deo, quod iussum erat, et percussit Israel.
1 Chronicles 21 8 Dixitque David ad Deum: “ Peccavi nimis, ut hoc facerem; obsecro, aufer iniquitatem servi tui, quia valde insipienter egi ”. 
1 Chronicles 21 9 Et locutus est Dominus ad Gad videntem David dicens: 
1 Chronicles 21 10 “ Vade et loquere ad David et dic: Haec dicit Dominus: Trium tibi optionem do: unum, quod volueris, elige, et faciam tibi ”. 
1 Chronicles 21 11 Cumque venisset Gad ad David, dixit ei: “ Haec dicit Dominus: Elige, quod volueris: 
1 Chronicles 21 12 aut tribus annis famem aut tribus mensibus fugere te hostes tuos et gladium eorum non posse evadere aut tribus diebus gladium Domini et pestilentiam versari in terra et angelum Domini interficere in universis finibus Israel. Nunc igitur vide quid respondeam ei, qui misit me ”.
1 Chronicles 21 13 Et dixit David ad Gad: “ Ex omni parte me angustiae premunt, sed melius mihi est, ut incidam in manus Domini, quia multae sunt miserationes eius, quam in manus hominum ”.
1 Chronicles 21 14 Misit ergo Dominus pestilentiam in Israel, et ceciderunt de Israel septuaginta milia virorum. 
1 Chronicles 21 15 Misit quoque Deus angelum in Ierusalem, ut percuteret eam. Cumque percuteretur, vidit Dominus et misertus est super magnitudinem mali et imperavit angelo, qui percutiebat: “ Sufficit, iam cesset manus tua ”. Porro angelus Domini stabat iuxta aream Ornan Iebusaei. 
1 Chronicles 21 16 Levansque David oculos suos vidit angelum Domini stantem inter terram et caelum et evaginatum gladium in manu eius et versum contra Ierusalem; et ceciderunt tam ipse quam maiores natu vestiti ciliciis proni in terram. 
1 Chronicles 21 17 Dixitque David ad Deum: “ Nonne ego sum, qui iussi, ut numeraretur populus? Ego qui peccavi, ego qui malum feci; iste grex quid commeruit? Domine Deus meus, vertatur, obsecro, manus tua in me et in domum patris mei; populus autem tuus non percutiatur ”. 
1 Chronicles 21 18 Angelus autem Domini praecepit Gad dicere David, ut ascenderet exstrueretque altare Domino in area Ornan Iebusaei. 
1 Chronicles 21 19 Ascendit ergo David iuxta sermonem Gad, quem locutus fuerat ex nomine Domini. 
1 Chronicles 21 20 Porro Ornan, cum conversus vidisset angelum, quattuorque filii eius cum eo absconderunt se; nam eo tempore terebat in area triticum. 
1 Chronicles 21 21 Igitur, cum veniret David ad Ornan, conspexit eum Ornan et processit ei obviam de area et adoravit illum pronus in terram. 
1 Chronicles 21 22 Dixitque ei David: “ Da mihi locum areae tuae, ut aedificem in ea altare Domino, ita ut quantum valet argenti accipias, et cesset plaga a populo ”. 
1 Chronicles 21 23 Dixit autem Ornan ad David: “ Tolle, et faciat dominus meus rex, quodcumque ei placet; sed et boves do in holocaustum et tribulas in ligna et triticum in sacrificium; omnia libens praebebo ”. 
1 Chronicles 21 24 Dixitque ei rex David: “ Nequaquam ita fiet, sed argentum dabo quantum valet; neque enim tibi auferre debeo et sic offerre Domino holocausta gratuita ”.
1 Chronicles 21 25 Dedit ergo David Ornan pro loco siclos auri iustissimi ponderis sescentos 
1 Chronicles 21 26 et aedificavit ibi altare Domino obtulitque holocausta et pacifica et invocavit Dominum. Et exaudivit eum in igne de caelo super altare holocausti, 
1 Chronicles 21 27 praecepitque Dominus angelo, et convertit gladium suum in vaginam.
1 Chronicles 21 28 In illo ergo tempore David videns quod exaudisset eum Dominus in area Ornan Iebusaei immolavit ibi victimas. 
1 Chronicles 21 29 Tabernaculum autem Domini, quod fecerat Moyses in deserto, et altare holocaustorum ea tempestate erat in excelso Gabaon; 
1 Chronicles 21 30 et non praevaluit David ire, ut ibi obsecraret Deum; nimio enim fuerat timore perterritus videns gladium angeli Domini.
1 Chronicles 22 1 Dixitque David: “ Haec est domus Domini Dei, et hoc est altare holocausti pro Israel ”.
1 Chronicles 22 2 Et praecepit, ut congregarentur omnes advenae de terra Israel, et constituit ex eis latomos ad caedendos lapides et poliendos, ut aedificaretur domus Dei. 
1 Chronicles 22 3 Ferrum quoque plurimum ad clavos ianuarum et ad commissuras atque iuncturas praeparavit David et aeris pondus innumerabile. 
1 Chronicles 22 4 Ligna quoque cedrina non poterant aestimari, quae Sidonii et Tyrii deportaverant ad David. 
1 Chronicles 22 5 Et dixit David: “ Salomon filius meus puer parvulus est et tener; domus autem, quae aedificanda est Domino, talis esse debet, ut in cunctis regionibus nominetur et glorificetur. Praeparabo ergo ei necessaria ”. Et ob hanc causam ante mortem suam omnes paravit impensas.
1 Chronicles 22 6 Vocavitque Salomonem filium suum et praecepit ei, ut aedificaret domum Domino, Deo Israel; 
1 Chronicles 22 7 dixitque David ad Salomonem: “ Fili mi, voluntatis meae fuit, ut aedificarem domum nomini Domini Dei mei, 
1 Chronicles 22 8 sed factus est ad me sermo Domini dicens: “Multum sanguinem effudisti et magna bella bellasti. Non poteris aedificare domum nomini meo, tanto effuso sanguine coram me. 
1 Chronicles 22 9 Filius, qui nascetur tibi, erit vir quietissimus; faciam enim eum requiescere ab omnibus inimicis suis per circuitum et ob hanc causam Salomon vocabitur, et pacem et otium dabo in Israel cunctis diebus eius. 
1 Chronicles 22 10 Ipse aedificabit domum nomini meo, et ipse erit mihi in filium, et ego ero ei in patrem; firmaboque solium regni eius super Israel in aeternum”. 
1 Chronicles 22 11 Nunc ergo, fili mi, sit Dominus tecum; et prosperare et aedifica domum Domino Deo tuo, sicut locutus est de te. 
1 Chronicles 22 12 Tantum det tibi Dominus prudentiam et sensum, ut regere possis Israel et custodire legem Domini Dei tui; 
1 Chronicles 22 13 tunc enim proficere poteris, si custodieris mandata et iudicia, quae praecepit Dominus Moysi super Israel. Confortare et viriliter age; ne timeas neque paveas. 
1 Chronicles 22 14 Ecce ego in labore meo praeparavi impensas domus Domini: auri talenta centum milia et argenti mille milia talentorum, aeris vero et ferri non est pondus, vincitur enim numerus magnitudine. Ligna et lapides praeparavi; tu autem ad ea adicies. 
1 Chronicles 22 15 Habes quoque plurimos artifices latomos et caementarios artificesque lignorum et omnium artium ad faciendum opus prudentissimos 
1 Chronicles 22 16 in auro et argento et aere et ferro, cuius non est numerus. Surge igitur et fac, et erit Dominus tecum ”.
1 Chronicles 22 17 Praecepit quoque David cunctis principibus Israel, ut adiuvarent Salomonem filium suum: “ 
1 Chronicles 22 18 Cernitis, inquiens, quod Dominus Deus vester vobiscum sit et dederit vobis requiem per circuitum et tradiderit habitatores terrae in manu vestra, et subiecta sit terra coram Domino et coram populo eius. 
1 Chronicles 22 19 Praebete igitur corda vestra et animas vestras, ut quaeratis Dominum Deum vestrum; et consurgite et aedificate sanctuarium Domini Dei, ut introducatur arca foederis Domini et vasa Deo consecrata in domum, quae aedificatur nomini Domini ”.
1 Chronicles 23 1 Igitur David senex et plenus dierum regem constituit Sa lomonem filium suum super Israel 
1 Chronicles 23 2 et congregavit omnes principes Israel et sacerdotes atque Levitas.
1 Chronicles 23 3 Numeratique sunt Levitae a triginta annis et supra, et inventa sunt triginta octo milia virorum. 
1 Chronicles 23 4 “ Ex his, inquit, praesint ministerio domus Domini viginti quattuor milia, praepositi autem et iudices sex milia; 
1 Chronicles 23 5 porro quattuor milia ianitores et totidem psaltae canentes Domino in organis, quae feci ad canendum ”.
1 Chronicles 23 6 Et distribuit eos David per vices filiorum Levi Gerson videlicet et Caath et Merari.
1 Chronicles 23 7 Filii Gerson: Ladan et Semei. 
1 Chronicles 23 8 Filii Ladan: princeps Iahiel et Zetham et Ioel, tres. 
1 Chronicles 23 9 Filii Semei: Salomith et Hoziel et Aran, tres; isti principes familiarum Ladan. 
1 Chronicles 23 10 Porro filii Semei: Iahath et Ziza et Iehus et Beria; isti filii Semei, quattuor. 
1 Chronicles 23 11 Erat autem Iahath prior, Ziza secundus; porro Iehus et Beria non habuerunt plurimos filios, et idcirco in una familia unaque domo computati sunt.
1 Chronicles 23 12 Filii Caath: Amram et Isaar, Hebron et Oziel, quattuor. 
1 Chronicles 23 13 Filii Amram: Aaron et Moyses. Separatusque est Aaron, ut sanctificaret sanctissima, ipse et filii eius in sempiternum, et adoleret Domino et serviret ei ac benediceret in nomine eius in perpetuum. 
1 Chronicles 23 14 Moysi quoque hominis Dei filii annumerati sunt in tribu Levi. 
1 Chronicles 23 15 Filii Moysi: Gersam et Eliezer. 
1 Chronicles 23 16 Filii Gersam: Subael primus. 
1 Chronicles 23 17 Fuerunt autem filii Eliezer: Rohobia primus, et non erant Eliezer filii alii; porro filii Rohobia multiplicati sunt nimis. 
1 Chronicles 23 18 Filii Isaar: Salomoth primus. 
1 Chronicles 23 19 Filii Hebron: Ieriau primus, Amarias secundus, Iahaziel tertius, Iecmaam quartus. 
1 Chronicles 23 20 Filii Oziel: Micha primus, Iesia secundus.
1 Chronicles 23 21 Filii Merari: Moholi et Musi. Filii Moholi: Eleazar et Cis; 
1 Chronicles 23 22 mortuus est autem Eleazar et non habuit filios sed filias acceperuntque eas filii Cis fratres earum. 
1 Chronicles 23 23 Filii Musi: Moholi et Eder et Ierimoth, tres.
1 Chronicles 23 24 Hi filii Levi in familiis suis, principes familiarum per vices et numerum capitum singulorum, qui faciebant opera ministerii domus Domini a viginti annis et supra.
1 Chronicles 23 25 Dixit enim David: “ Requiem dedit Dominus, Deus Israel, populo suo et habitat in Ierusalem usque in aeternum; 
1 Chronicles 23 26 nec erit officii Levitarum, ut ultra portent tabernaculum et omnia vasa eius ad ministrandum. 
1 Chronicles 23 27 Iuxta praecepta igitur David novissima, supputabitur numerus filiorum Levi a viginti annis et supra, 
1 Chronicles 23 28 et erunt sub manu filiorum Aaron in cultum domus Domini pro atriis et exedris et in purificationem omnis rei sacrae et in ministerium templi Dei, 
1 Chronicles 23 29 pro panibus propositionis et farina oblationis et laganis azymorum et pro sartagine et ad torrendum et super omne pondus atque mensuram. 
1 Chronicles 23 30 Et stent mane ad confitendum et canendum Domino similiterque ad vesperam, 
1 Chronicles 23 31 tam in oblatione holocaustorum Domini quam in sabbatis et calendis et sollemnitatibus reliquis, iuxta numerum et caeremonias uniuscuiusque rei iugiter coram Domino. 
1 Chronicles 23 32 Et custodiant observationes tabernaculi conventus et ritum sanctuarii et observationem filiorum Aaron fratrum suorum, ut ministrent in domo Domini ”.
1 Chronicles 24 1 Porro filiis Aaron hae partiones erant. Filii Aaron: Nadab et Abiu et Eleazar et Ithamar. 
1 Chronicles 24 2 Mortui sunt autem Nadab et Abiu ante patrem suum absque liberis; sacerdotioque functus est Eleazar et Ithamar.
1 Chronicles 24 3 Et divisit eos David cum Sadoc de filiis Eleazari et cum Achimelech de filiis Ithamar, secundum vices suas et ministerium. 
1 Chronicles 24 4 Inventique sunt multo plures filii Eleazar secundum capita virorum quam filii Ithamar; divisit igitur eis, hoc est filiis Eleazar principes per familias sedecim, et filiis Ithamar per familias et domos suas octo. 
1 Chronicles 24 5 Porro divisit utrasque inter se familias sortibus; erant enim principes sanctuarii et principes Dei tam de filiis Eleazar quam de filiis Ithamar. 
1 Chronicles 24 6 Descripsitque eos Semeias filius Nathanael scriba Levites coram rege et principibus et Sadoc sacerdote et Achimelech filio Abiathar, principibus quoque familiarum sacerdotalium et leviticarum: unam familiam pro Eleazar et unam pro Ithamar.
1 Chronicles 24 7 Exivit autem sors prima Ioiarib, secunda Iedaiae, 
1 Chronicles 24 8 tertia Harim, quarta Seorim, 
1 Chronicles 24 9 quinta Melchia, sexta Miamin, 
1 Chronicles 24 10 septima Accos, octava Abia, 
1 Chronicles 24 11 nona Iesua, decima Sechenia, 
1 Chronicles 24 12 undecima Eliasib, duodecima Iacim, 
1 Chronicles 24 13 tertia decima Hoppha, quarta decima Isbaab, 
1 Chronicles 24 14 quinta decima Belga, sexta decima Emmer, 
1 Chronicles 24 15 septima decima Hezir, octava decima Aphses, 
1 Chronicles 24 16 nona decima Phethahia, vicesima Hezechiel, 
1 Chronicles 24 17 vicesima prima Iachin, vicesima secunda Gamul, 
1 Chronicles 24 18 vicesima tertia Dalaiau, vicesima quarta Maaziau.
1 Chronicles 24 19 Hae vices eorum secundum ministeria sua, ut ingrediantur domum Domini, et iuxta ritum suum sub manu Aaron patris eorum, sicut praecepit Dominus, Deus Israel.
1 Chronicles 24 20 Porro filiorum Levi, qui reliqui fuerant: de filiis Amram Subael et de filiis Subael Iehedeia. 
1 Chronicles 24 21 De filiis quoque Rohobiae princeps Iesias. 
1 Chronicles 24 22 De Isaaritis vero Salomoth; de filiis Salomoth Iahath. 
1 Chronicles 24 23 De Hebronitis: Ieriau, Amarias secundus, Iahaziel tertius, Iecmaam quartus. 
1 Chronicles 24 24 Filius Oziel Micha; de filiis Micha Samir; 
1 Chronicles 24 25 frater Micha Iesia; de filiis Iesiae Zacharias. 
1 Chronicles 24 26 Filii Merari: Moholi et Musi. Filii eius: Iaziau et Bani. 
1 Chronicles 24 27 Filius Merari: de Iaziau filio suo Soam et Zacchur et Hebri. 
1 Chronicles 24 28 Porro de Moholi filius Eleazar, qui non habebat liberos. 
1 Chronicles 24 29 Filius vero Cis Ierameel; 
1 Chronicles 24 30 filii Musi: Moholi, Eder et Ierimoth. Isti filii Levi secundum familias suas. 
1 Chronicles 24 31 Ipsi quoque miserunt sortes sicut fratres sui, filii Aaron coram David rege et Sadoc et Achimelech et principibus familiarum sacerdotalium et leviticarum tam maiores quam minores; omnes sors aequaliter dividebat.
1 Chronicles 25 1 Igitur David et magistratus exercitus segregaverunt in ministerium filios Asaph et Heman et Idithun, qui prophetarent in citharis et psalteriis et cymbalis, secundum numerum suum dedicato sibi officio servientes.
1 Chronicles 25 2 De filiis Asaph: Zacchur et Ioseph et Nathania et Asarela filii Asaph erant sub manu Asaph prophetantis sub manu regis. 
1 Chronicles 25 3 De Idithun; filii Idithun: Godolias, Sori, Iesaias et Hasabias et Matthathias, sex, sub manu patris sui Idithun, qui in cithara prophetabat ad confitendum et laudandum Dominum. 
1 Chronicles 25 4 De Heman quoque; filii Heman: Bocciau, Matthaniau, Oziel, Subael et Ierimoth, Hananias, Hanani, Eliatha, Geddelthi et Romemthiezer et Iesbacasa, Mellothi, Othir, Mahazioth; 
1 Chronicles 25 5 omnes isti filii Heman videntis regis iuxta sermones Dei, quod exaltaret cornu eius; deditque Deus Heman filios quattuordecim et filias tres.
1 Chronicles 25 6 Universi sub manu patris sui ad cantandum in templo Domini distributi erant in cymbalis et psalteriis et citharis, in ministeria domus Dei sub manu regis: Asaph et Idithun et Heman. 
1 Chronicles 25 7 Fuit autem numerus eorum cum fratribus suis eruditis in cantando Domino, cuncti magistri, ducenti octoginta octo.
1 Chronicles 25 8 Miseruntque sortes pro ministerio ex aequo, tam maior quam minor, magister pariter et discipulus. 
1 Chronicles 25 9 Egressaque est sors prima Ioseph, qui erat de Asaph. Secunda Godoliae, ipsi et fratribus eius et filiis eius, duodecim. 
1 Chronicles 25 10 Tertia Zacchur, filiis et fratribus eius, duodecim. 
1 Chronicles 25 11 Quarta Isari, filiis et fratribus eius, duodecim. 
1 Chronicles 25 12 Quinta Nathaniau, filiis et fratribus eius, duodecim. 
1 Chronicles 25 13 Sexta Bocciau, filiis et fratribus eius, duodecim. 
1 Chronicles 25 14 Septima Isreela, filiis et fratribus eius, duodecim. 
1 Chronicles 25 15 Octava Iesaiae, filiis et fratribus eius, duodecim. 
1 Chronicles 25 16 Nona Matthaniau, filiis et fratribus eius, duodecim. 
1 Chronicles 25 17 Decima Semei, filiis et fratribus eius, duodecim. 
1 Chronicles 25 18 Undecima Azareel, filiis et fratribus eius, duodecim. 
1 Chronicles 25 19 Duodecima Hasabiae, filiis et fratribus eius, duodecim. 
1 Chronicles 25 20 Tertia decima Subael, filiis et fratribus eius, duodecim. 
1 Chronicles 25 21 Quarta decima Matthathiae, filiis et fratribus eius, duodecim. 
1 Chronicles 25 22 Quinta decima Ierimoth, filiis et fratribus eius, duodecim. 
1 Chronicles 25 23 Sexta decima Hananiae, filiis et fratribus eius, duodecim. 
1 Chronicles 25 24 Septima decima Iesbacasae, filiis et fratribus eius, duodecim. 
1 Chronicles 25 25 Octava decima Hanani, filiis et fratribus eius, duodecim. 
1 Chronicles 25 26 Nona decima Mellothi, filiis et fratribus eius, duodecim. 
1 Chronicles 25 27 Vicesima Eliatha, filiis et fratribus eius, duodecim. 
1 Chronicles 25 28 Vicesima prima Othir, filiis et fratribus eius, duodecim. 
1 Chronicles 25 29 Vicesima secunda Geddelthi, filiis et fratribus eius, duodecim. 
1 Chronicles 25 30 Vicesima tertia Mahazioth, filiis et fratribus eius, duodecim. 
1 Chronicles 25 31 Vicesima quarta Romemthiezer, filiis et fratribus eius, duodecim.
1 Chronicles 26 1 Divisiones autem ianitorum. De Coritis: Meselemia filius Core de filiis Abiasaph. 
1 Chronicles 26 2 Filii Meselemiae: Zacharias primogenitus, Iedihel secundus, Zabadias tertius, Iathanael quartus, 
1 Chronicles 26 3 Elam quintus, Iohanan sextus, Elioenai septimus. 
1 Chronicles 26 4 Filii autem Obededom: Semeias primogenitus, Iozabad secundus, Ioah tertius, Sachar quartus, Nathanael quintus, 
1 Chronicles 26 5 Ammiel sextus, Issachar septimus, Phollathi octavus, quia benedixit illi Deus. 
1 Chronicles 26 6 Semeiae autem filio eius nati sunt filii praefecti familiarum suarum, erant enim viri fortissimi; 
1 Chronicles 26 7 filii ergo Semeiae: Othni et Raphael et Obed, Elzabad, fratres eius viri fortissimi, Eliu quoque et Samachias; 
1 Chronicles 26 8 omnes hi de filiis Obededom, ipsi et filii et fratres eorum fortissimi ad ministrandum sexaginta duo de Obededom. 
1 Chronicles 26 9 Porro Meselemiae filii et fratres eorum robustissimi decem et octo.
1 Chronicles 26 10 De Hosa autem, de filiis Merari, erant filii: Semri princeps — non enim fuerat primogenitus, et idcirco posuerat eum pater eius in principem — 
1 Chronicles 26 11 Helcias secundus, Tabelias tertius, Zacharias quartus; omnes hi filii et fratres Hosa tredecim.
1 Chronicles 26 12 Hae divisiones ianitorum: secundum capita virorum habebant ministeria sicut et fratres eorum ad ministrandum in domo Domini. 
1 Chronicles 26 13 Missae sunt ergo sortes ex aequo et parvis et magnis per familias suas in unamquamque portarum. 
1 Chronicles 26 14 Cecidit igitur sors orientalis Selemiae; porro Zachariae filio eius consiliario prudentissimo et erudito sortito obtigit plaga septentrionalis; 
1 Chronicles 26 15 Obededom vero australis, et filiis eius horreum; 
1 Chronicles 26 16 Sephim et Hosa occidentalis iuxta portam Sallecheth apud viam ascensionis. Custodia iuxta custodiam: 
1 Chronicles 26 17 ad orientem per diem sex et ad aquilonem quattuor per diem, atque ad meridiem similiter in die quattuor et pro horreo bini et bini, 
1 Chronicles 26 18 pro Parbar quoque ad occidentem quattuor in via, duo pro Parbar. 
1 Chronicles 26 19 Hae sunt divisiones ianitorum filiorum Core et Merari.
1 Chronicles 26 20 Porro Levitae fratres eorum super thesauros domus Dei ac thesauros rerum consecratarum. 
1 Chronicles 26 21 De filiis Ladan Gersonitae principes familiarum Ladan Gersonitae erant Iahielitae. 
1 Chronicles 26 22 Filii Iahiel et Zetham et Ioel fratrum eius erant super thesauros domus Domini. 
1 Chronicles 26 23 De Amramitis et Isaaritis et Hebronitis et Ozielitis: 
1 Chronicles 26 24 Subael filius Gersam filii Moysi praepositus thesauris. 
1 Chronicles 26 25 Fratres quoque eius Eliezer, cuius filius Rohobia et huius filius Iesaias; et huius filius Ioram, huius quoque filius Zechri et huius filius Selemith. 
1 Chronicles 26 26 Ipse Selemith et fratres eius super omnes thesauros rerum consecratarum, quas sanctificavit David rex et principes familiarum et tribuni et centuriones et duces exercitus 
1 Chronicles 26 27 de bellis et manubiis proeliorum, quas consecraverant ad sustentandum templum Domini. 
1 Chronicles 26 28 Et universa, quae consecraverant Samuel videns et Saul filius Cis et Abner filius Ner et Ioab filius Sarviae, omnia donaria sacra erant sub manu Selemith et fratrum eius.
1 Chronicles 26 29 De Isaaritis vero erant Chonenias et filii eius ad opera forinsecus super Israel praefecti et iudices. 
1 Chronicles 26 30 Porro de Hebronitis Hasabias et fratres eius viri strenui mille septingenti erant magistratus Israel trans Iordanem contra occidentem in cunctis operibus Domini et in ministerium regis; 
1 Chronicles 26 31 Hebronitarum autem princeps fuit Ieria secundum cognationes et familias eorum. Quadragesimo anno regni David recensiti sunt et inventi viri fortes in Iazer Galaad 
1 Chronicles 26 32 fratresque eius viri strenui duo milia septingenti principes familiarum; praeposuit autem eos David rex Rubenitis et Gadditis et dimidio tribus Manasse in omne ministerium Dei et regis.
1 Chronicles 27 1 Filii autem Israel secundum numerum suum, principes fa miliarum, tribuni et centuriones et praefecti, qui ministrabant regi iuxta turmas suas ingredientes et egredientes per singulos menses in anno, unaquaeque turma viginti quattuor milia. 
1 Chronicles 27 2 Primae turmae in primo mense Iesbaam praeerat filius Zabdiel, et sub eo viginti quattuor milia; 
1 Chronicles 27 3 erat de filiis Phares princeps cunctorum principum in exercitu mense primo. 
1 Chronicles 27 4 Secundi mensis habebat turmam Dudi Ahohites, et sub eo viginti quattuor milia. 
1 Chronicles 27 5 Dux quoque turmae tertiae in mense tertio erat Banaias filius Ioiadae sacerdotis, et in divisione sua viginti quattuor milia; 
1 Chronicles 27 6 ipse est Banaias fortissimus inter triginta et super triginta; praeerat autem turmae ipsius Amizabad filius eius. 
1 Chronicles 27 7 Quartus, mense quarto, Asael frater Ioab et Zabadias filius eius post eum, et in turma eius viginti quattuor milia. 
1 Chronicles 27 8 Quintus, mense quinto, princeps Samaoth Zaraita, et in turma eius viginti quattuor milia. 
1 Chronicles 27 9 Sextus, mense sexto, Hira filius Acces Thecuites, et in turma eius viginti quattuor milia. 
1 Chronicles 27 10 Septimus, mense septimo, Helles Phalonites de filiis Ephraim, et in turma eius viginti quattuor milia. 
1 Chronicles 27 11 Octavus, mense octavo, Sobbochai Husathites de stirpe Zara, et in turma eius viginti quattuor milia. 
1 Chronicles 27 12 Nonus, mense nono, Abiezer Anathothites de filiis Beniamin, et in turma eius viginti quattuor milia. 
1 Chronicles 27 13 Decimus, mense decimo, Maharai Netophathites de stirpe Zara, et in turma eius viginti quattuor milia. 
1 Chronicles 27 14 Undecimus, mense undecimo, Banaias Pharathonites de filiis Ephraim, et in turma eius viginti quattuor milia. 
1 Chronicles 27 15 Duodecimus, mense duodecimo, Holdai Netophathites de stirpe Othoniel, et in turma eius viginti quattuor milia.
1 Chronicles 27 16 Porro tribubus praeerant Israel: Rubenitis dux Eliezer filius Zechri; Simeonitis Saphatia filius Maacha; 
1 Chronicles 27 17 Levitis Hasabias filius Camuel; Aaronitis Sadoc; 
1 Chronicles 27 18 Iudae Eliu de fratribus David; Issachar Amri filius Michael; 
1 Chronicles 27 19 Zabulon Iesmaias filius Abdiae; Nephthali Ierimoth filius Azriel; 
1 Chronicles 27 20 filiis Ephraim Osee filius Ozaziu; dimidio tribus Manasse Ioel filius Phadaiae; 
1 Chronicles 27 21 et dimidio tribus Manasse in Galaad Iaddo filius Zachariae; Beniamin autem Iasiel filius Abner; 
1 Chronicles 27 22 Dan vero Azareel filius Ieroham: hi principes tribuum Israel. 
1 Chronicles 27 23 Noluit autem David numerare eos a viginti annis inferius, quia dixerat Dominus ut multiplicaret Israel quasi stellas caeli. 
1 Chronicles 27 24 Ioab filius Sarviae coeperat numerare nec complevit, quia super hoc ira irruerat in Israel, et idcirco numerus non est relatus in librum annalium regis David.
1 Chronicles 27 25 Super thesauros autem regis fuit Azmaveth filius Adiel; his autem thesauris, qui erant in regione, in urbibus et in vicis et in turribus praesidebat Ionathan filius Oziae. 
1 Chronicles 27 26 Operi autem rustico et agricolis, qui exercebant terram, praeerat Ezri filius Chelub. 
1 Chronicles 27 27 Vinearumque cultoribus Semei Ramathites; cellis autem vinariis in vineis Zabdi Sephamatites. 
1 Chronicles 27 28 Nam super oliveta et ficeta, quae erant in Sephela, Baalhanan Gederites; super apothecas autem olei Ioas. 
1 Chronicles 27 29 Porro armentis, quae pascebantur in Saron, praepositus fuit Setrai Saronites, et super boves in vallibus Saphat filius Adli. 
1 Chronicles 27 30 Super camelos vero Ubil Ismaelites, et super asinas Iehedeia Meronathites; 
1 Chronicles 27 31 super oves quoque Iaziz Agarenus: omnes hi principes substantiae regis David.
1 Chronicles 27 32 Ionathan autem patruus David consiliarius, vir prudens et litteratus, ipse et Iahiel filius Hachamonitis erant cum filiis regis. 
1 Chronicles 27 33 Achitophel etiam consiliarius regis, et Chusai Arachites amicus regis; 
1 Chronicles 27 34 post Achitophel fuit Ioiada filius Banaiae et Abiathar. Princeps autem exercitus regis erat Ioab.
1 Chronicles 28 1 Convocavit igitur David om nes principes Israel, duces tri buum et praepositos turmarum, qui ministrabant regi, tribunos quoque et centuriones et, qui praeerant substantiae et gregibus regis filiorumque suorum, cum eunuchis et fortibus et robustissimis quibusque in exercitu Ierusalem. 
1 Chronicles 28 2 Cumque surrexisset rex et stetisset, ait: “ Audite me, fratres mei et populus meus. Cogitavi ut aedificarem domum, in qua requiesceret arca foederis Domini et scabellum pedum Dei nostri, et ad aedificandum omnia praeparavi; 
1 Chronicles 28 3 Deus autem dixit mihi: “Non aedificabis domum nomini meo, eo quod sis vir bellator et sanguinem fuderis”. 
1 Chronicles 28 4 Sed elegit Dominus, Deus Israel, me de universa domo patris mei, ut essem rex super Israel in sempiternum; Iudam enim elegit principem, porro in domo Iudae domum patris mei, et in filiis patris mei placuit ei, ut me eligeret regem super cunctum Israel. 
1 Chronicles 28 5 Sed et de filiis meis — filios enim multos dedit mihi Dominus — elegit Salomonem filium meum, ut sederet in throno regni Domini super Israel. 
1 Chronicles 28 6 Dixitque mihi: “Salomon filius tuus aedificabit domum meam et atria mea; ipsum enim elegi mihi in filium, et ego ero ei in patrem. 
1 Chronicles 28 7 Et firmabo regnum eius usque in aeternum, si perseveraverit facere praecepta mea et iudicia, sicut et hodie”. 
1 Chronicles 28 8 Nunc igitur coram universo Israel coetu Domini, audiente Deo nostro, custodite et perquirite cuncta mandata Domini Dei vestri, ut possideatis terram bonam et relinquatis eam in hereditatem filiis vestris post vos usque in sempiternum.
1 Chronicles 28 9 Tu autem, Salomon, fili mi, scito Deum patris tui et servi ei corde perfecto et animo voluntario; omnia enim corda scrutatur Dominus et universas mentium cogitationes intellegit. Si quaesieris eum, invenies; si autem dereliqueris illum, proiciet te in aeternum. 
1 Chronicles 28 10 Nunc ergo vide quia elegit te Dominus, ut aedificares domum sanctuarii; confortare et perfice ”.
1 Chronicles 28 11 Dedit autem David Salomoni filio suo descriptionem porticus et templi et cellariorum et cenaculorum et cubiculorum interiorum et domus propitiatorii 
1 Chronicles 28 12 necnon et omnium, quae per Spiritum cum eo erant, de atriis domus Domini et de omnibus exedris per circuitum, de thesauris domus Dei et de thesauris rerum consecratarum 
1 Chronicles 28 13 et de divisionibus sacerdotalibus et leviticis, de omni opere ministerii domus Domini et de universis vasis ministerii templi Domini, 
1 Chronicles 28 14 de auro in pondere per singula vasa ministerii, de omnibus vasis argenteis in pondere per omnia vasa pro operum diversitate; 
1 Chronicles 28 15 sed et ad candelabra aurea et ad lucernas eorum aurum pro mensura uniuscuiusque candelabri et lucernarum, similiter et in candelabris argenteis et in lucernis eorum pro diversitate mensurae, pondus argenti indicavit. 
1 Chronicles 28 16 Aurum quoque in mensas propositionis pro diversitate mensarum, similiter et argentum in alias mensas argenteas; 
1 Chronicles 28 17 ad fuscinulas quoque et phialas et crateras ex auro purissimo et scyphos aureos pro qualitate mensurae pondus distribuit in scyphum et scyphum; similiter et in scyphos argenteos diversum argenti pondus constituit, 
1 Chronicles 28 18 altari autem, in quo adoletur incensum, aurum purissimum, et aurum pro structura quadrigae cherubim extendentium alas et velantium arcam foederis Domini. 
1 Chronicles 28 19 “ Omnia, inquit, venerunt scripta manu Domini ad me, ut intellegerem universa opera exemplaris ”.
1 Chronicles 28 20 Dixit quoque David Salomoni filio suo: “ Viriliter age et confortare et fac, ne timeas et ne paveas; Dominus enim Deus meus tecum erit et non dimittet te nec derelinquet, donec perficias omne opus ministerii domus Domini. 
1 Chronicles 28 21 Ecce divisiones sacerdotum et Levitarum: parati erunt in omne ministerium domus Dei; et assistet tibi in omni opere quisquis in sapientia ad omne ministerium promptus fuerit, principes quoque et universus populus in negotiis tuis ”.
1 Chronicles 29 1 Locutusque est David rex ad omnem ecclesiam: “ Salomo nem filium meum unum elegit Deus adhuc puerum et tenellum; opus autem grande est: neque enim homini praeparatur habitatio sed Domino Deo. 
1 Chronicles 29 2 Ego autem totis viribus meis praeparavi impensas domus Dei mei: aurum ad vasa aurea et argentum in argentea, aes in aenea, ferrum in ferrea, ligna ad lignea, lapides onychinos et ad inserendum, durum caementum et lapides diversorum colorum omnemque pretiosum lapidem et marmor Parium abundantissime. 
1 Chronicles 29 3 Et super haec, cum delectarer super domo Dei mei, de peculio meo aurum et argentum do in templum Dei mei, exceptis his, quae paravi in aedem sanctam: 
1 Chronicles 29 4 tria milia talenta auri de auro Ophir et septem milia talentorum argenti probatissimi ad operiendos parietes templi; 
1 Chronicles 29 5 et ubicumque opus est aurum pro aureis, et ubicumque opus est argentum pro argenteis et pro quolibet opere per manus artificum; et si quis sponte offert, impleat manum suam hodie et offerat, quod voluerit, Domino ”.
1 Chronicles 29 6 Sponte obtulerunt itaque principes familiarum et proceres tribuum Israel, tribuni quoque et centuriones et principes operis regis; 
1 Chronicles 29 7 dederuntque in opera domus Dei auri talenta quinque milia et solidos decem milia, argenti talenta decem milia et aeris talenta decem et octo milia, ferri quoque centum milia talentorum. 
1 Chronicles 29 8 Et apud quemcumque inventi sunt lapides, dederunt in thesaurum domus Domini in manum Iahiel Gersonitis. 
1 Chronicles 29 9 Laetatusque est populus super prompto animo eorum, quia corde toto offerebant ea Domino; sed et David rex laetatus est gaudio magno.
1 Chronicles 29 10 Et benedixit Domino coram universa multitudine et ait: “ Benedictus es, Domine, Deus Israel patris nostri, ab aeterno in aeternum.
1 Chronicles 29 11 Tua est, Domine, magnificentia et potentia, gloria, splendor atque maiestas. Cuncta enim, quae in caelo sunt et in terra, tua sunt. Tuum, Domine, regnum, et tu elevaris ut caput super omnia.
1 Chronicles 29 12 De te sunt divitiae et gloria, tu dominaris omnium. In manu tua virtus et potentia, in manu tua est magnificare et firmare omnia.
1 Chronicles 29 13 Nunc igitur, Deus noster, confitemur tibi et laudamus nomen tuum inclitum. 
1 Chronicles 29 14 Quis ego, et quis populus meus, ut possimus haec tibi universa offerre? Tua sunt haec omnia; et, quae de manu tua accepimus, dedimus tibi. 
1 Chronicles 29 15 Peregrini enim sumus coram te et advenae, sicut omnes patres nostri; dies nostri quasi umbra super terram, et nulla est spes. 
1 Chronicles 29 16 Domine Deus noster, omnis haec copia, quam paravimus, ut aedificaretur domus nomini sancto tuo, de manu tua est, et tua sunt omnia. 
1 Chronicles 29 17 Scio, Deus meus, quod probes corda et simplicitatem diligas; unde et ego in simplicitate cordis mei laetus obtuli universa haec et populum tuum, qui hic repertus est, vidi cum ingenti gaudio sponte tibi offerre donaria. 
1 Chronicles 29 18 Domine, Deus Abraham et Isaac et Israel patrum nostrorum, custodi in aeternum hanc voluntatem cordis eorum; et semper in venerationem tui mens ista permaneat. 
1 Chronicles 29 19 Salomoni quoque filio meo da cor perfectum, ut custodiat mandata tua, testimonia tua et legitima tua et faciat universa et aedificet aedem, cuius impensas paravi ”.
1 Chronicles 29 20 Praecepit autem David universae ecclesiae: “ Benedicite Domino Deo vestro! ”. Et benedixit omnis ecclesia Domino, Deo patrum suorum; et inclinaverunt se et adoraverunt Deum et deinde regem. 
1 Chronicles 29 21 Immolaveruntque victimas Domino et obtulerunt holocausta die sequenti, tauros mille, arietes mille, agnos mille cum libaminibus suis et sacrificia abundantissime in omnem Israel. 
1 Chronicles 29 22 Et comederunt et biberunt coram Domino in die illo cum grandi laetitia; et fecerunt regem secundo Salomonem filium David atque unxerunt Domino in principem et Sadoc in pontificem.
1 Chronicles 29 23 Seditque Salomon super solium Domini, ut esset rex pro David patre suo, et prosperatus est, et paruit illi omnis Israel. 
1 Chronicles 29 24 Sed et universi principes et fortes et cuncti filii regis David dederunt manum subicientes se Salomoni regi. 
1 Chronicles 29 25 Magnificavit ergo Dominus Salomonem in excelsum in conspectu omnis Israel et dedit illi gloriam regni, qualem nullus habuit ante eum rex Israel.
1 Chronicles 29 26 Igitur David filius Isai regnavit super universum Israel; 
1 Chronicles 29 27 et dies, quibus regnavit super Israel, fuerunt quadraginta anni: in Hebron regnavit septem annis et in Ierusalem annis triginta tribus. 
1 Chronicles 29 28 Et mortuus est in senectute bona plenus dierum et divitiis et gloria; et regnavit Salomon filius eius pro eo. 
1 Chronicles 29 29 Gesta autem David regis priora et novissima scripta sunt in libro Samuel videntis et in libro Nathan prophetae atque in volumine Gad videntis, 
1 Chronicles 29 30 universique regni eius et fortitudinis et temporum, quae transierunt sub eo sive in Israel sive in cunctis regnis terrarum.
2 Chronicles 1 1 Confortatus est ergo Salomon filius David in regno suo, et Dominus Deus eius erat cum eo et magnificavit eum in excelsum. 
2 Chronicles 1 2 Praecepitque Salomon universo Israeli, tribunis et centurionibus et iudicibus et ducibus omnis Israel et principibus familiarum 
2 Chronicles 1 3 et abiit cum universa multitudine in excelsum Gabaon, ubi erat tabernaculum conventus Dei, quod fecit Moyses famulus Dei in solitudine. 
2 Chronicles 1 4 Arcam autem Dei adduxerat David de Cariathiarim in locum, quem praeparaverat ei et ubi fixerat illi tabernaculum, hoc est in Ierusalem; 
2 Chronicles 1 5 altare quoque aeneum, quod fabricatus fuerat Beseleel filius Uri filii Hur, ibi erat coram tabernaculo Domini; ibique requisivit eum Salomon et omnis ecclesia. 
2 Chronicles 1 6 Ascenditque ibi Salomon ad altare aeneum coram tabernaculo conventus Domini et obtulit in eo mille hostias.
2 Chronicles 1 7 Ecce autem in ipsa nocte apparuit ei Deus dicens: “ Postula, quod vis, ut dem tibi ”. 
2 Chronicles 1 8 Dixitque Salomon Deo: “ Tu fecisti cum David patre meo misericordiam magnam et constituisti me regem pro eo. 
2 Chronicles 1 9 Nunc ergo, Domine Deus, impleatur sermo tuus, quem pollicitus es David patri meo; tu enim me fecisti regem super populum tuum multum, qui tam innumerabilis est quam pulvis terrae. 
2 Chronicles 1 10 Da mihi sapientiam et intellegentiam, ut ingrediar et egrediar coram populo tuo; quis enim potest hunc populum tuum digne, qui tam grandis est, iudicare? ”. 
2 Chronicles 1 11 Dixit autem Deus ad Salomonem: “ Quia hoc magis placuit cordi tuo et non postulasti divitias et substantiam et gloriam neque animas eorum, qui te oderant, sed nec dies vitae plurimos, petisti autem sapientiam et scientiam, ut iudicare possis populum meum, super quem constitui te regem, 
2 Chronicles 1 12 sapientia et scientia data sunt tibi; divitias autem et substantiam et gloriam dabo tibi, ita ut nullus in regibus nec ante te nec post te fuerit similis tui ”. 
2 Chronicles 1 13 Venit ergo Salomon ab excelso Gabaon in Ierusalem coram tabernaculo conventus et regnavit super Israel.
2 Chronicles 1 14 Congregavitque sibi currus et equites, et facti sunt ei mille quadringenti currus et duodecim milia equitum, et fecit eos esse in urbibus quadrigarum et cum rege in Ierusalem. 
2 Chronicles 1 15 Praebuitque rex argentum et aurum in Ierusalem quasi lapides et cedros quasi sycomoros, quae nascuntur in Sephela multitudine magna. 
2 Chronicles 1 16 Adducebantur autem ei equi de Aegypto et de Coa; negotiatores regis de Coa emebant pretio 
2 Chronicles 1 17 et faciebant ascendere et exire de Aegypto quadrigam sescentis argenteis et equum centum quinquaginta; similiter universis regibus Hetthaeorum et Syriae per manus suas educebant. 
2 Chronicles 1 18 Decrevit autem Salomon aedificare domum nomini Domini et palatium sibi.
2 Chronicles 2 1 Et numeravit septuaginta milia virorum portantium umeris et octoginta milia, qui caederent lapides in montibus, praepositosque eorum tria milia sescentos.
2 Chronicles 2 2 Misit quoque ad Hiram regem Tyri dicens: “ Sicut egisti cum David patre meo et misisti ei ligna cedrina, ut aedificaret sibi domum ad habitandum in ea, 
2 Chronicles 2 3 sic fac mecum, ut aedificem domum nomini Domini Dei mei, ut consecrem eam ad adolendum coram illo fumiganda aromata et ad propositionem panum sempiternam et ad holocautomata mane et vespere, sabbatis quoque et neomeniis et sollemnitatibus Domini Dei nostri in sempiternum, quae mandata sunt Israeli. 
2 Chronicles 2 4 Domus enim, quam aedificare cupio, magna est; magnus est enim Deus noster super omnes deos. 
2 Chronicles 2 5 Quis ergo poterit praevalere, ut aedificet ei dignam domum? Si caelum et caeli caelorum capere eum nequeunt, quantus ego sum, ut possim aedificare ei domum? Sed ad hoc tantum, ut adoleatur incensum coram illo. 
2 Chronicles 2 6 Mitte ergo mihi virum eruditum, qui noverit operari in auro et argento, aere et ferro, purpura, coccino et hyacintho, et qui sciat sculpere caelaturas cum his artificibus, quos mecum habeo in Iudaea et Ierusalem, quos praeparavit David pater meus. 
2 Chronicles 2 7 Sed et ligna cedrina mitte mihi et arceuthina et pinea de Libano; scio enim quod servi tui noverint caedere ligna de Libano, et erunt servi mei cum servis tuis, 
2 Chronicles 2 8 ut parentur mihi ligna plurima; domus enim, quam cupio aedificare, magna erit nimis et inclita. 
2 Chronicles 2 9 Praeterea operariis, qui caesuri sunt ligna, servis tuis dabo in cibaria tritici choros viginti milia et hordei choros totidem et vini viginti milia batos, olei quoque batos viginti milia ”.
2 Chronicles 2 10 Dixit autem Hiram rex Tyri per litteras, quas miserat Salomoni: “ Quia dilexit Dominus populum suum, idcirco te regnare fecit super eum ”. 
2 Chronicles 2 11 Et addidit dicens: “ Benedictus Dominus, Deus Israel, qui fecit caelum et terram, qui dedit David regi filium sapientem et eruditum et sensatum atque prudentem, ut aedificaret domum Domino et palatium sibi. 
2 Chronicles 2 12 Misi ergo tibi virum prudentem et scientissimum Hiram magistrum meum, 
2 Chronicles 2 13 filium mulieris de filiabus Dan, cuius pater fuit Tyrius, qui novit operari in auro et argento, aere et ferro et lapidibus et lignis, in purpura quoque et hyacintho et bysso et coccino, et qui scit caelare omnem sculpturam et adinvenire prudenter, quodcumque in opere necessarium est, cum artificibus tuis et cum artificibus domini mei David patris tui. 
2 Chronicles 2 14 Triticum ergo et hordeum et oleum et vinum, quae pollicitus es, domine mi, mitte servis tuis. 
2 Chronicles 2 15 Nos autem caedemus ligna de Libano, quot necessaria habueris, et applicabimus ea ratibus per mare in Ioppe; tuum autem erit transferre ea in Ierusalem ”.
2 Chronicles 2 16 Numeravit igitur Salomon omnes viros peregrinos, qui erant in terra Israel post dinumerationem, quam dinumeravit David pater eius; et inventi sunt centum quinquaginta milia et tria milia sescenti. 
2 Chronicles 2 17 Fecitque ex eis septuaginta milia, qui umeris onera portarent, et octoginta milia, qui lapides in montibus caederent; tria autem milia et sescentos praepositos operum populi.
2 Chronicles 3 1 Et coepit Salomon aedificare domum Domini in Ierusalem in monte Moria, qui demonstratus fuerat a David patre eius, in loco, quem paraverat David in area Ornan Iebusaei. 
2 Chronicles 3 2 Coepit autem aedificare mense secundo anno quarto regni sui.
2 Chronicles 3 3 Et hae sunt mensurae, quas statuit Salomon, ut aedificaret domum Dei: longitudinis cubiti in mensura prima sexaginta, latitudinis cubiti viginti. 
2 Chronicles 3 4 Porticum vero ante frontem, quae tendebatur in longum, iuxta mensuram latitudinis domus, cubitorum viginti; porro altitudo centum viginti cubitorum erat. Et deauravit eam intrinsecus auro mundissimo. 
2 Chronicles 3 5 Domum quoque maiorem texit tabulis ligneis abiegnis et laminas auri obryzi affixit per totum; scalpsitque in eis palmas et quasi catenulas se invicem complectentes. 
2 Chronicles 3 6 Stravit quoque pavimentum templi pretiosissimo marmore decore multo. 
2 Chronicles 3 7 Porro aurum erat de Parvaim, de cuius laminis texit domum, et trabes eius et postes et parietes et ostia; et caelavit cherubim in parietibus.
2 Chronicles 3 8 Fecit quoque domum sancti sanctorum: longitudinem iuxta latitudinem domus cubitorum viginti et latitudinem similiter viginti cubitorum; et laminis auri optimi texit eam quasi talentis sescentis. 
2 Chronicles 3 9 Sed et pro clavis usus est auro ponderis quinquaginta siclorum. Cenacula quoque texit auro.
2 Chronicles 3 10 Fecit etiam in domo sancti sanctorum cherubim duos opere statuario et texit eos auro. 
2 Chronicles 3 11 Alae cherubim viginti cubitis extendebantur, ita ut una ala haberet cubitos quinque et tangeret parietem domus, et altera quinque cubitos habens alam tangeret alterius cherub. 
2 Chronicles 3 12 Similiter cherub alterius ala quinque habebat cubitos et tangebat parietem, et ala eius altera quinque cubitorum alam cherub alterius contingebat. 
2 Chronicles 3 13 Igitur alae utriusque cherubim expansae erant et extendebantur per cubitos viginti; ipsi autem stabant erectis pedibus, et facies eorum erant versae ad exteriorem domum.
2 Chronicles 3 14 Fecit quoque velum ex hyacintho, purpura, cocco et bysso et intexuit ei cherubim.
2 Chronicles 3 15 Ante fores etiam templi duas columnas, quae triginta et quinque cubitos habebant altitudinis; porro capita earum quinque cubitorum. 
2 Chronicles 3 16 Necnon et quasi catenulas in torque, et superposuit eas capitibus columnarum; malogranata etiam centum, quae catenulis interposuit. 
2 Chronicles 3 17 Ipsas quoque columnas posuit ante faciem templi, unam a dextris et alteram a sinistris; eam, quae a dextris erat, vocavit Iachin et, quae ad laevam, Booz.
2 Chronicles 4 1 Fecit quoque altare aeneum viginti cubitorum longitudinis et viginti cubitorum latitudinis et decem cubitorum 
2 Chronicles 4 2 altitudinis. Mare etiam fusile decem cubitis a labio usque ad labium rotundum per circuitum; quinque cubitos habebat altitudinis, et funiculus triginta cubitorum ambiebat gyrum eius. 
2 Chronicles 4 3 Similitudo quoque boum erat subter illud, in circuitu circumdabant illud — decem cubitis — duobus versibus alvum maris circuibant boves fusiles in una fusione cum mari. 
2 Chronicles 4 4 Et ipsum mare super duodecim boves impositum erat, quorum tres respiciebant aquilonem et alii tres occidentem, porro tres alii meridiem et tres, qui reliqui erant, orientem habentes mare superpositum; posteriora autem boum erant intrinsecus sub mari. 
2 Chronicles 4 5 Porro vastitas eius habebat mensuram palmi, et labium illius erat quasi labium calicis vel repandi lilii; capiebatque tria milia batos.
2 Chronicles 4 6 Fecit quoque luteres decem et posuit quinque a dextris et quinque a sinistris, ut lavarent in eis omnia, quae in holocaustum oblaturi erant; porro in mari sacerdotes lavabantur.
2 Chronicles 4 7 Fecit autem et candelabra aurea decem secundum speciem, qua iussa erant fieri, et posuit ea in templo quinque a dextris et quinque a sinistris. 
2 Chronicles 4 8 Necnon et mensas decem, et posuit eas in templo quinque a dextris et quinque a sinistris; phialas quoque aureas centum.
2 Chronicles 4 9 Fecit etiam atrium sacerdotum et atrium grande et ostia in atrio, quae texit aere. 
2 Chronicles 4 10 Porro mare posuit in latere dextro contra orientem ad meridiem.
2 Chronicles 4 11 Fecit autem Hiram lebetes et vatilla et phialas et complevit omne opus regis Salomonis in domo Dei; 
2 Chronicles 4 12 hoc est columnas duas et globos et capitella super caput columnarum duarum et serta duo, quae tegerent globos capitellorum; 
2 Chronicles 4 13 malogranata quoque quadringenta et serta duo, ita ut bini ordines malogranatorum singulis sertis iungerentur, quae protegerent globos capitellorum columnarum. 
2 Chronicles 4 14 Bases etiam fecit et luteres, quos superposuit basibus, 
2 Chronicles 4 15 mare unum, boves quoque duodecim sub mari; 
2 Chronicles 4 16 et lebetes et vatilla et fuscinulas: omnia vasa fecit regi Salomoni Hiram magister eius pro domo Domini ex aere mundissimo. 
2 Chronicles 4 17 In regione Iordanis fudit ea rex in argillosa terra inter Succoth et Saredatha. 
2 Chronicles 4 18 Fecitque Salomon multitudinem vasorum innumerabilem, ita ut ignoraretur pondus aeris.
2 Chronicles 4 19 Fecitque Salomon omnia vasa domus Dei et altare aureum et mensas et super eas panes propositionis; 
2 Chronicles 4 20 candelabra quoque cum lucernis suis, ut lucerent ante Dabir iuxta ritum, ex auro purissimo, 
2 Chronicles 4 21 et florem et lucernas et forcipes aureos: omnia de auro perfectissimo facta sunt; 
2 Chronicles 4 22 cultros quoque et phialas et sartagines et turibula ex auro purissimo. Et ostia templi interiora in sancta sanctorum et ostia templi forinsecus aurea.
2 Chronicles 5 1 Sicque completum est omne opus, quod fecit Salomon in do mo Domini. Intulit igitur Salomon omnia, quae voverat David pater suus, argentum et aurum, et universa vasa posuit in thesauris domus Dei.
2 Chronicles 5 2 Post quae congregavit maiores natu Israel et cunctos principes tribuum et capita familiarum de filiis Israel in Ierusalem, ut adducerent arcam foederis Domini de civitate David, quae est Sion. 
2 Chronicles 5 3 Venerunt igitur ad regem omnes viri Israel in die sollemni mensis septimi. 
2 Chronicles 5 4 Cumque venissent cuncti seniorum Israel, portaverunt Levitae arcam 
2 Chronicles 5 5 et intulerunt eam et tabernaculum conventus et omnem paraturam tabernaculi. Porro omnia vasa sanctuarii, quae erant in tabernaculo, portaverunt sacerdotes levitici generis. 
2 Chronicles 5 6 Rex autem Salomon et universus coetus Israel, omnes, qui fuerunt congregati ad eum ante arcam, immolabant oves et boves absque ullo numero: tanta enim erat multitudo victimarum.
2 Chronicles 5 7 Et intulerunt sacerdotes arcam foederis Domini in locum suum ad Dabir templi, in sancta sanctorum subter alas cherubim, 
2 Chronicles 5 8 ita ut cherubim expanderent alas suas super locum, in quo posita erat arca, et ipsam arcam tegerent cum vectibus suis ab alto. 
2 Chronicles 5 9 Vectium autem, quibus portabatur arca, quia paululum longiores erant, capita parebant ante Dabir; si vero quis erat extrinsecus eos videre non poterat. Fuit itaque arca ibi usque in praesentem diem. 
2 Chronicles 5 10 Nihilque erat aliud in arca, nisi duae tabulae, quas posuerat Moyses in Horeb, quando fecit Dominus foedus cum filiis Israel egredientibus ex Aegypto.
2 Chronicles 5 11 Egressis autem sacerdotibus de sanctuario — omnes enim sacerdotes, qui ibi potuerant inveniri, sanctificati sunt, non observantes vices et ministeriorum ordinem, 
2 Chronicles 5 12 et Levitae cantores, omnes, qui sub Asaph erant et qui sub Heman et qui sub Idithun, filii et fratres eorum, vestiti byssinis, cymbalis et psalteriis et citharis stabant ad orientalem plagam altaris, et cum eis sacerdotes centum viginti canentes tubis — 
2 Chronicles 5 13 igitur cunctis pariter et tubis et voce et cymbalis et organis et diversi generis musicorum concinentibus et vocem in sublime tollentibus, cum una voce Dominum laudare coepissent et dicere: “ Confitemini Domino quoniam bonus, quoniam in aeternum misericordia eius ”, impleta est domus Dei nube, 
2 Chronicles 5 14 nec potuerunt sacerdotes stare et ministrare propter nubem; compleverat enim gloria Domini domum Dei.
2 Chronicles 6 1 Tunc Salomon ait: “ Dominus pollicitus est, ut habitaret in ca ligine; 
2 Chronicles 6 2 ego autem aedificavi domum in habitaculum tuum, ut habitares ibi in perpetuum ”.
2 Chronicles 6 3 Et convertit rex faciem suam et benedixit universae multitudini Israel — nam omnis turba stabat intenta — et ait: 
2 Chronicles 6 4 “ Benedictus Dominus, Deus Israel, qui, quod locutus est ore suo David patri meo, opere complevit dicens: 
2 Chronicles 6 5 “A die qua eduxi populum meum de terra Aegypti non elegi civitatem de cunctis tribubus Israel, ut aedificaretur in ea domus nomini meo, neque elegi quemquam alium virum, ut esset dux in populo meo Israel, 
2 Chronicles 6 6 sed elegi Ierusalem, ut sit nomen meum in ea, et elegi David, ut constituerem eum super populum meum Israel”. 
2 Chronicles 6 7 Cumque fuisset voluntatis David patris mei, ut aedificaret domum nomini Domini, Dei Israel, 
2 Chronicles 6 8 dixit Dominus ad eum: “Quia haec fuit voluntas tua, ut aedificares domum nomini meo, bene quidem fecisti huiuscemodi habere voluntatem, 
2 Chronicles 6 9 sed non tu aedificabis domum, verum filius tuus, qui egredietur de lumbis tuis, ipse aedificabit domum nomini meo”. 
2 Chronicles 6 10 Complevit ergo Dominus sermonem suum, quem locutus fuerat, et ego surrexi pro David patre meo et sedi super thronum Israel, sicut locutus est Dominus, et aedificavi domum nomini Domini, Dei Israel; 
2 Chronicles 6 11 et posui in ea arcam, in qua est pactum Domini, quod pepigit cum filiis Israel ”.
2 Chronicles 6 12 Stetit ergo coram altari Domini ex adverso universae multitudinis Israel et extendit manus suas. 
2 Chronicles 6 13 Siquidem fecerat Salomon basim aeneam et posuerat eam in medio atrii habentem quinque cubitos longitudinis et quinque cubitos latitudinis et tres cubitos altitudinis, stetitque super eam; et deinceps, flexis genibus contra universam multitudinem Israel et palmis in caelum levatis, 
2 Chronicles 6 14 ait: “ Domine, Deus Israel, non est similis tui Deus in caelo et in terra, qui custodis pactum et misericordiam cum servis tuis, qui ambulant coram te in toto corde suo, 
2 Chronicles 6 15 qui praestitisti servo tuo David patri meo quaecumque locutus fueras ei, et, quae ore promiseras, opere complesti, sicut et praesens tempus probat. 
2 Chronicles 6 16 Nunc ergo, Domine, Deus Israel, imple servo tuo patri meo David, quaecumque locutus es dicens: “Non deficiet ex te vir coram me, qui sedeat super thronum Israel, ita tamen si custodierint filii tui vias suas et ambulaverint in lege mea, sicut et tu ambulasti coram me”. 
2 Chronicles 6 17 Et nunc, Domine, Deus Israel, firmetur sermo tuus, quem locutus es servo tuo David!
2 Chronicles 6 18 Ergone credibile est, ut habitet Deus cum hominibus super terram? Si caelum et caeli caelorum non te capiunt, quanto magis domus ista, quam aedificavi! 
2 Chronicles 6 19 Sed respice orationem servi tui et obsecrationem eius, Domine Deus meus, et audi clamorem et preces, quas fundit famulus tuus coram te, 
2 Chronicles 6 20 ut aperias oculos tuos super domum istam diebus ac noctibus, super locum in quo pollicitus es, ut ponas nomen tuum et exaudires orationem, quam servus tuus orat in eo. 
2 Chronicles 6 21 Et exaudi preces famuli tui et populi tui Israel, qui oraverint ad locum istum; exaudi de habitaculo tuo, de caelis, exaudi et propitiare!
2 Chronicles 6 22 Si peccaverit quispiam in proximum suum, et ille exegerit ab eo iuramentum, ut se maledicto constringat coram altari in domo ista, 
2 Chronicles 6 23 tu audies de caelo et facies iudicium servorum tuorum, ita ut reddas iniquo viam suam in caput proprium et ulciscaris iustum retribuens ei secundum iustitiam suam.
2 Chronicles 6 24 Si superatus fuerit populus tuus Israel ab inimicis, quia peccaturi sunt tibi, et conversi egerint paenitentiam et confitentes nomini tuo oraverint et fuerint deprecati in domo ista, 
2 Chronicles 6 25 tu exaudies de caelo, et propitiare peccato populi tui Israel et reduc eos in terram, quam dedisti eis et patribus eorum.
2 Chronicles 6 26 Si clauso caelo pluvia non fluxerit propter peccata populi, et deprecati te fuerint in loco isto et confessi nomini tuo et conversi a peccatis suis, cum eos afflixeris, 
2 Chronicles 6 27 exaudi de caelo, Domine, et dimitte peccata servorum tuorum et populi tui Israel, doce eos viam bonam, per quam ingrediantur, et da pluviam terrae, quam dedisti populo tuo ad possidendum.
2 Chronicles 6 28 Fames si orta fuerit in terra et pestilentia, uredo et aurugo et locusta et bruchus et hostes, vastatis regionibus, portas eius obsederint, omnisque plaga et infirmitas presserit, 
2 Chronicles 6 29 si quis de populo tuo Israel fuerit deprecatus cognoscens plagam et infirmitatem suam et expanderit manus suas ad domum hanc, 
2 Chronicles 6 30 tu exaudi de caelo, de loco habitationis tuae, et propitiare et redde unicuique secundum vias suas, quia nosti cor eius; tu enim solus nosti corda filiorum hominum, 
2 Chronicles 6 31 ut timeant te et ambulent in viis tuis cunctis diebus, quibus vivunt super faciem terrae, quam dedisti patribus nostris.
2 Chronicles 6 32 Externum quoque, qui non est de populo tuo Israel, si venerit de terra longinqua propter nomen tuum magnum et propter manum tuam robustam et brachium tuum extentum, et oraverit in loco isto, 
2 Chronicles 6 33 tu exaudies de caelo firmissimo habitaculo tuo et facies cuncta, pro quibus invocaverit te ille peregrinus, ut sciant omnes populi terrae nomen tuum et timeant te sicut populus tuus Israel et cognoscant quia nomen tuum invocatum est super domum hanc, quam aedificavi.
2 Chronicles 6 34 Si egressus fuerit populus tuus ad bellum contra adversarios suos per viam, in qua miseris eos, et oraverint te contra viam, in qua civitas haec est, quam elegisti, et domus, quam aedificavi nomini tuo, 
2 Chronicles 6 35 tu exaudies de caelo preces eorum et obsecrationem, et facies iudicium eorum.
2 Chronicles 6 36 Si autem peccaverint tibi — neque enim est homo, qui non peccet — et iratus fueris eis et tradideris hostibus, et captivos duxerint eos in terram longinquam vel propinquam, 
2 Chronicles 6 37 et conversi in corde suo in terra, ad quam captivi ducti fuerant, egerint paenitentiam et deprecati te fuerint in terra captivitatis suae dicentes: “Peccavimus, inique fecimus, iniuste egimus”; 
2 Chronicles 6 38 et reversi fuerint ad te in toto corde suo et in tota anima sua in terra captivitatis suae, ad quam ducti sunt, et oraverint te contra viam terrae suae, quam dedisti patribus eorum, et urbis, quam elegisti, et domus, quam aedificavi nomini tuo, 
2 Chronicles 6 39 ut exaudias de caelo, de loco habitationis tuae, preces eorum et supplicationes eorum et facias iudicium et dimittas populo tuo, qui peccavit tibi; 
2 Chronicles 6 40 tu es enim Deus meus. Aperiantur, quaeso, oculi tui, et aures tuae intentae sint ad orationem, quae fit in loco isto.
2 Chronicles 6 41 Nunc igitur consurge, Domine Deus, in requiem tuam, tu et arca fortitudinis tuae; sacerdotes tui, Domine Deus, induantur salutem, et sancti tui laetentur in bonis. 
2 Chronicles 6 42 Domine Deus, ne averteris faciem christi tui; memento misericordiarum David servi tui ”.
2 Chronicles 7 1 Cumque complesset Salomon fundens preces, ignis descendit de caelo et devoravit holocaustum et victimas, et maiestas Domini implevit domum. 
2 Chronicles 7 2 Nec poterant sacerdotes ingredi templum Domini, eo quod implesset maiestas Domini templum Domini. 
2 Chronicles 7 3 Sed et omnes filii Israel videbant descendentem ignem et gloriam Domini super domum et corruentes proni in terram super pavimentum stratum lapide adoraverunt et laudaverunt Dominum: “ Quoniam bonus, quoniam in saeculum misericordia eius ”.
2 Chronicles 7 4 Rex autem et omnis populus immolabant victimas coram Domino. 
2 Chronicles 7 5 Mactavit igitur rex Salomon hostias boum viginti duo milia, ovium centum viginti milia, et dedicavit domum Dei rex et universus populus. 
2 Chronicles 7 6 Sacerdotes autem stabant in officiis suis et Levitae in organis carminum Domini, quae fecit David rex ad laudandum Dominum: “ Quoniam in aeternum misericordia eius ”, hymnos David canentes per manus suas. Porro sacerdotes canebant tubis ante eos, cunctusque Israel stabat.
2 Chronicles 7 7 Sanctificavit quoque Salomon medium atrii ante templum Domini; obtulerat enim ibi holocausta et adipes pacificorum, quia altare aeneum, quod fecerat, non poterat sustinere holocausta et oblationes et adipes.
2 Chronicles 7 8 Fecit ergo Salomon sollemnitatem in tempore illo septem diebus, et omnis Israel cum eo, ecclesia magna valde ab introitu Emath usque ad torrentem Aegypti. 
2 Chronicles 7 9 Feceruntque die octavo collectam magnam, eo quod dedicassent altare septem diebus et sollemnitatem celebrassent diebus septem. 
2 Chronicles 7 10 Igitur in die vicesimo tertio mensis septimi dimisit populum ad tabernacula sua, laetantem atque gaudentem super bono, quod fecerat Dominus Davidi et Salomoni et Israeli populo suo.
2 Chronicles 7 11 Complevitque Salomon domum Domini et domum regis; et in omnibus, quae disposuerat in corde suo, ut faceret in domo Domini et in domo sua, prosperatus est. 
2 Chronicles 7 12 Apparuit autem ei Dominus nocte et ait: “ Audivi orationem tuam et elegi locum istum mihi in domum sacrificii. 
2 Chronicles 7 13 Si clausero caelum, et pluvia non fluxerit, et mandavero et praecepero locustae, ut devoret terram, et misero pestilentiam in populum meum, 
2 Chronicles 7 14 humiliatus autem populus meus, super quos invocatum est nomen meum, deprecatus me fuerit et exquisierit faciem meam et egerit paenitentiam a viis suis pessimis, ego exaudiam de caelo et propitius ero peccatis eorum et sanabo terram eorum. 
2 Chronicles 7 15 Nunc oculi mei erunt aperti, et aures meae attentae ad orationem eius, qui in loco isto oraverit; 
2 Chronicles 7 16 elegi enim et sanctificavi locum istum, ut sit nomen meum ibi in sempiternum, et permaneant oculi mei et cor meum ibi cunctis diebus.
2 Chronicles 7 17 Tu quoque, si ambulaveris coram me, sicut ambulavit David pater tuus, et feceris iuxta omnia, quae praecepi tibi, et decreta et iudicia mea servaveris, 
2 Chronicles 7 18 stabiliam thronum regni tui, sicut pollicitus sum David patri tuo dicens: Non auferetur de stirpe tua vir, qui sit princeps in Israel. 
2 Chronicles 7 19 Si autem aversi fueritis et dereliqueritis decreta mea et praecepta mea, quae proposui vobis, et abeuntes servieritis diis alienis et adoraveritis eos, 
2 Chronicles 7 20 evellam vos de terra mea, quam dedi vobis, et domum hanc, quam sanctificavi nomini meo, proiciam a facie mea et tradam eam in parabolam et in fabulam cunctis populis. 
2 Chronicles 7 21 Et super domo ista, quae erat excelsa, universi transeuntes stupebunt et dicent: “Quare fecit Dominus sic terrae huic et domui huic?”. 
2 Chronicles 7 22 Respondebuntque: “Quia dereliquerunt Dominum, Deum patrum suorum, qui eduxit eos de terra Aegypti, et apprehenderunt deos alienos et adoraverunt eos et coluerunt, idcirco venerunt super eos universa haec mala” ”.
2 Chronicles 8 1 Expletis autem viginti annis, postquam aedificavit Salomon domum Domini et domum suam, 
2 Chronicles 8 2 civitates, quas dederat Hiram Salomoni, aedificavit et habitare ibi fecit filios Israel.
2 Chronicles 8 3 Abiit quoque in Emath Soba et obtinuit eam. 
2 Chronicles 8 4 Et aedificavit Palmyram in deserto et omnes civitates horreorum, quas aedificavit in Emath. 
2 Chronicles 8 5 Exstruxitque Bethoron superiorem et Bethoron inferiorem, civitates munitas habentes muros et portas et vectes, 
2 Chronicles 8 6 Baalath etiam et omnes urbes horreorum, quae fuerunt Salomonis, cunctasque urbes quadrigarum et urbes equorum. Omnia quaecumque voluit Salomon atque disposuit, aedificavit in Ierusalem et in Libano et in universa terra potestatis suae.
2 Chronicles 8 7 Omnem populum, qui derelictus fuerat de Hetthaeis et Amorraeis et Pherezaeis et Hevaeis et Iebusaeis, qui non erant de stirpe Israel, 
2 Chronicles 8 8 de filiis eorum, qui remanserant post eos in terra, quos non interfecerant filii Israel, subiugavit Salomon in tributarios usque in diem hanc. 
2 Chronicles 8 9 Porro de filiis Israel non posuit, ut servirent operibus regis; ipsi enim erant viri bellatores et principes pugnatorum eius et principes quadrigarum et equitum eius. 
2 Chronicles 8 10 Omnes autem principes praefectorum regis Salomonis fuerunt ducenti quinquaginta, qui praefuerant populo.
2 Chronicles 8 11 Filiam vero pharaonis transtulit de civitate David in domum, quam aedificaverat ei; dixit enim rex: “ Non habitabit mulier mihi in domo David regis Israel, eo quod sanctificata sit, quia ingressa est in eam arca Domini ”.
2 Chronicles 8 12 Tunc obtulit Salomon holocausta Domino super altare Domini, quod exstruxerat ante porticum, 
2 Chronicles 8 13 ut per singulos dies offerretur in eo iuxta praeceptum Moysi in sabbatis et in calendis et in festis diebus ter per annum, id est in sollemnitate Azymorum et in sollemnitate Hebdomadarum et in sollemnitate Tabernaculorum. 
2 Chronicles 8 14 Et constituit iuxta dispositionem David patris sui officia sacerdotum in ministeriis suis et Levitas in ordine suo, ut laudarent et ministrarent coram sacerdotibus iuxta ritum uniuscuiusque diei, et ianitores in divisionibus suis per portam et portam; sic enim praeceperat David homo Dei. 
2 Chronicles 8 15 Nec praetergressi sunt mandata regis de sacerdotibus et Levitis in omnibus et in custodiis thesaurorum.
2 Chronicles 8 16 Et firmatum est totum opus Salomonis ex eo die, quo fundavit domum Domini, usque in diem, quo perfecit eam.
2 Chronicles 8 17 Tunc abiit Salomon in Asiongaber et in Ailath ad oram maris Rubri, quae est in terra Edom. 
2 Chronicles 8 18 Misit autem ei Hiram per manus servorum suorum naves et nautas gnaros maris; et abierunt cum servis Salomonis in Ophir tuleruntque inde quadringenta quinquaginta talenta auri et attulerunt ad regem Salomonem.
2 Chronicles 9 1 Regina quoque Saba, cum audisset famam Salomonis, venit, ut tentaret eum in aenigmatibus in Ierusalem cum magno comitatu et camelis, qui portabant aromata et auri plurimum gemmasque pretiosas. Cumque venisset ad Salomonem, locuta est ei, quaecumque erant in corde suo. 
2 Chronicles 9 2 Et exposuit ei Salomon omnia, quae proposuerat, nec quidquam fuit quod ei non perspicuum fecerit.
2 Chronicles 9 3 Quae postquam vidit, sapientiam scilicet Salomonis et domum, quam aedificaverat, 
2 Chronicles 9 4 necnon et cibaria mensae eius et sessionem servorum et officia ministrorum eius et vestimenta eorum, pincernas quoque et vestes eorum et victimas, quas immolabat in domo Domini, non erat prae stupore ultra in ea spiritus. 
2 Chronicles 9 5 Dixitque ad regem: “ Verus est sermo, quem audieram in terra mea, de rebus tuis et sapientia tua; 
2 Chronicles 9 6 non credebam narrantibus, donec ipsa venissem, et vidissent oculi mei, et probassem vix medietatem sapientiae tuae mihi fuisse narratam; vicisti famam, quam audivi. 
2 Chronicles 9 7 Beati viri tui et beati servi tui, qui assistunt coram te omni tempore et audiunt sapientiam tuam! 
2 Chronicles 9 8 Sit Dominus Deus tuus benedictus, qui voluit te ordinare super thronum suum regem Domini Dei tui! Quia diligit Deus tuus Israel et vult servare eum in aeternum, idcirco posuit te super eum regem, ut facias iudicia atque iustitiam ”. 
2 Chronicles 9 9 Dedit autem regi centum viginti talenta auri et aromata multa nimis et gemmas pretiosissimas; non fuerunt aromata talia ut haec, quae dedit regina Saba regi Salomoni.
2 Chronicles 9 10 Sed et servi Hiram cum servis Salomonis attulerunt aurum de Ophir et ligna thyina et gemmas pretiosissimas; 
2 Chronicles 9 11 et fecit rex de lignis thyinis gradus in domo Domini et in domo regia, citharas quoque et psalteria cantoribus. Numquam visa sunt in terra Iudae ligna talia.
2 Chronicles 9 12 Rex autem Salomon dedit reginae Saba cuncta, quae voluit et quae postulavit, et multo plura quam attulerat ad eum. Quae reversa abiit in terram suam cum servis suis.
2 Chronicles 9 13 Erat autem pondus auri, quod afferebatur Salomoni per singulos annos, sescenta sexaginta sex talenta auri, 
2 Chronicles 9 14 excepta ea summa, quae proveniebat ex tributis mercatorum et negotiatorum afferentium et omnium regum Arabiae et ducum terrae, qui comportabant aurum et argentum Salomoni.
2 Chronicles 9 15 Fecit igitur rex Salomon ducenta scuta aurea de summa sescentorum aureorum, qui in singulis scutis expendebantur, 
2 Chronicles 9 16 trecentas quoque peltas aureas trecentorum aureorum, quibus tegebantur singulae peltae, posuitque ea rex in domo Saltus Libani.
2 Chronicles 9 17 Fecit quoque rex solium eburneum grande et vestivit illud auro mundissimo; 
2 Chronicles 9 18 sex quoque gradus, quibus ascendebatur ad solium, et scabellum aureum et brachiola duo altrinsecus et duos leones stantes iuxta brachiola, 
2 Chronicles 9 19 sed et alios duodecim leunculos stantes super sex gradus ex utraque parte; non fuit tale solium in universis regnis.
2 Chronicles 9 20 Omnia quoque vasa convivii regis erant aurea, et vasa domus Saltus Libani ex auro purissimo; argentum enim in diebus Salomonis pro nihilo reputabatur. 
2 Chronicles 9 21 Siquidem naves regis ibant in Tharsis cum servis Hiram; semel in annis tribus veniebant naves Tharsis portantes aurum et argentum et ebur et simias et pavos.
2 Chronicles 9 22 Magnificatus est igitur rex Salomon super omnes reges terrae divitiis et sapientia. 
2 Chronicles 9 23 Omnesque reges terrarum desiderabant faciem videre Salomonis, ut audirent sapientiam, quam dederat Deus in corde eius, 
2 Chronicles 9 24 et deferebant ei munera, vasa argentea et aurea et vestes et arma et aromata, equos et mulos per singulos annos. 
2 Chronicles 9 25 Habuit quoque Salomon quattuor milia stabula equorum et curruum equitumque duodecim milia; constituitque eos in urbibus quadrigarum et, ubi erat rex, in Ierusalem. 
2 Chronicles 9 26 Exercuit etiam potestatem super cunctos reges, a fluvio Euphrate usque ad terram Philisthinorum et usque ad terminos Aegypti; 
2 Chronicles 9 27 tantamque copiam praebuit argenti in Ierusalem quasi lapidum, et cedrorum tantam multitudinem velut sycomororum, quae gignuntur in Sephela. 
2 Chronicles 9 28 Adducebantur autem ei equi de Aegypto cunctisque regionibus.
2 Chronicles 9 29 Reliqua vero operum Salomonis priorum et novissimorum scripta sunt in verbis Nathan prophetae et in prophetia Ahiae Silonitis, in visione quoque Addo videntis super Ieroboam filium Nabat.
2 Chronicles 9 30 Regnavit autem Salomon in Ierusalem super omnem Israel quadraginta annis; 
2 Chronicles 9 31 dormivitque cum patribus suis, et sepelierunt eum in civitate David patris eius. Regnavitque Roboam filius eius pro eo.
2 Chronicles 10 1 Profectus est autem Roboam in Sichem; illuc enim cunctus Israel convenerat, ut constituerent eum regem. 
2 Chronicles 10 2 Quod cum audisset Ieroboam filius Nabat, qui erat in Aegypto — fugerat quippe illuc ante Salomonem — statim reversus est; 
2 Chronicles 10 3 vocaveruntque eum, et venit cum universo Israel, et locuti sunt ad Roboam dicentes: 
2 Chronicles 10 4 “ Pater tuus durissimo iugo nos pressit; tu leviora impera patre tuo, qui nobis gravem imposuit servitutem, et paululum de onere subleva, et serviemus tibi ”. 
2 Chronicles 10 5 Qui ait: “ Post tres dies revertimini ad me ”. Cumque abisset populus, 
2 Chronicles 10 6 iniit rex Roboam consilium cum senibus, qui steterant coram patre eius Salomone, dum adhuc viveret, dicens: “ Quid datis consilii, ut respondeam populo? ”. 
2 Chronicles 10 7 Qui dixerunt ei: “ Si placueris populo huic et lenieris eos verbis clementibus, servient tibi omni tempore ”. 
2 Chronicles 10 8 At ille reliquit consilium senum et cum iuvenibus tractare coepit, qui cum eo nutriti fuerant et erant in comitatu illius. 
2 Chronicles 10 9 Dixitque ad eos: “ Quid vobis videtur, vel respondere quid debemus populo huic, qui dixit mihi: “Subleva iugum, quod imposuit nobis pater tuus”? ”. 
2 Chronicles 10 10 Et responderunt iuvenes, qui nutriti fuerant cum eo, atque dixerunt: “ Sic loqueris populo, qui dixit tibi: “Pater tuus aggravavit iugum nostrum, tu subleva”, et sic respondebis eis: Minimus digitus meus grossior est lumbis patris mei; 
2 Chronicles 10 11 pater meus imposuit vobis iugum grave, et ego maius pondus apponam; pater meus cecidit vos flagellis, ego vero caedam scorpionibus ”.
2 Chronicles 10 12 Venit ergo Ieroboam et universus populus ad Roboam die tertio, sicut praeceperat eis rex dicens: “Revertimini ad me die tertio ”. 
2 Chronicles 10 13 Responditque rex dura, derelicto consilio seniorum; 
2 Chronicles 10 14 locutusque est iuxta iuvenum voluntatem: “ Pater meus grave vobis imposuit iugum, quod ego gravius faciam. Pater meus cecidit vos flagellis, ego vero caedam scorpionibus ”.
2 Chronicles 10 15 Et non acquievit populi precibus. Erat enim voluntatis Dei, ut compleretur sermo eius, quem locutus fuerat per manum Ahiae Silonitis ad Ieroboam filium Nabat.
2 Chronicles 10 16 Israel autem universus videns quod noluisset eos audire rex, locutus est ad eum: “ Non est nobis pars in David, neque hereditas in filio Isai! Revertere in tabernacula tua, Israel! Tu autem vide domum tuam, David! ”. Et abiit Israel in tabernacula sua. 
2 Chronicles 10 17 Super filios autem Israel, qui habitabant in civitatibus Iudae, regnavit Roboam. 
2 Chronicles 10 18 Misitque rex Roboam Adoram, qui praeerat servituti, et lapidaverunt eum filii Israel, et mortuus est. Porro rex Roboam currum festinavit ascendere et fugit in Ierusalem. 
2 Chronicles 10 19 Recessitque Israel a domo David usque ad diem hanc.
2 Chronicles 11 1 Venit autem Roboam in Ie rusalem et convocavit univer sam domum Iudae et Beniamin, centum octoginta milia electorum bellantium, ut dimicaret contra Israel et converteret ad se regnum suum. 
2 Chronicles 11 2 Factusque est sermo Domini ad Semeiam hominem Dei dicens: 
2 Chronicles 11 3 “ Loquere ad Roboam filium Salomonis regem Iudae et ad universum Israel, qui est in Iuda et Beniamin: 
2 Chronicles 11 4 Haec dicit Dominus: Non ascendetis neque pugnabitis contra fratres vestros. Revertatur unusquisque in domum suam, quia mea hoc gestum est voluntate ”. Qui cum audissent sermonem Domini, reversi sunt nec perrexerunt contra Ieroboam.
2 Chronicles 11 5 Habitavit autem Roboam in Ierusalem et aedificavit civitates muratas in Iuda. 
2 Chronicles 11 6 Exstruxitque Bethlehem et Etam et Thecue, 
2 Chronicles 11 7 Bethsur quoque et Socho et Odollam 
2 Chronicles 11 8 necnon Geth et Maresa et Ziph, 
2 Chronicles 11 9 sed et Aduram et Lachis et Azeca, 
2 Chronicles 11 10 Saraa quoque et Aialon et Hebron, quae erant in Iuda et Beniamin civitates munitissimas.
2 Chronicles 11 11 Cumque clausisset eas muris, posuit in eis principes ciborumque horrea et olei et vini. 
2 Chronicles 11 12 Sed et in singulis urbibus fecit armamentarium scutorum et hastarum firmavitque eas summa diligentia et imperavit super Iudam et Beniamin.
2 Chronicles 11 13 Sacerdotes autem et Levitae, qui erant in universo Israel, venerunt ad eum de cunctis sedibus suis. 
2 Chronicles 11 14 Levitae relinquentes suburbana et possessiones suas transierunt ad Iudam et Ierusalem, eo quod abiecisset eos Ieroboam et posteri eius, ne sacerdotio Domini fungerentur. 
2 Chronicles 11 15 Qui constituit sibi sacerdotes excelsorum et daemoniorum vitulorumque, quos fecerat. 
2 Chronicles 11 16 Sed sequentes eos et de cunctis tribubus Israel quicumque dederant cor suum, ut quaererent Dominum, Deum Israel, venerunt Ierusalem ad immolandum victimas Domino, Deo patrum suorum. 
2 Chronicles 11 17 Et roboraverunt regnum Iudae et confirmaverunt Roboam filium Salomonis per tres annos; ambulaverunt enim in viis David et Salomonis annis tantum tribus.
2 Chronicles 11 18 Duxit autem Roboam uxorem Mahalath filiam Ierimoth filii David et Abihail filiae Eliab filii Isai, 
2 Chronicles 11 19 quae peperit ei filios Iehus et Samariam et Zoom. 
2 Chronicles 11 20 Post hanc quoque accepit Maacha filiam Absalom, quae peperit ei Abia et Ethai et Ziza et Salomith. 
2 Chronicles 11 21 Amavit autem Roboam Maacha filiam Absalom super omnes uxores suas et concubinas; nam uxores decem et octo duxerat, concubinas autem sexaginta. Et genuit viginti octo filios et sexaginta filias. 
2 Chronicles 11 22 Constituit vero in capite Abiam filium Maacha ducem super fratres suos; ipsum enim regem facere cogitabat. 
2 Chronicles 11 23 Et sapienter filios suos dispersit in cunctis finibus Iudae et Beniamin in universis civitatibus muratis. Praebuitque eis escas plurimas et multas petivit uxores.
2 Chronicles 12 1 Cumque roboratum fuisset regnum Roboam et conforta tum, dereliquit legem Domini, et omnis Israel cum eo.
2 Chronicles 12 2 Anno autem quinto regni Roboam ascendit Sesac rex Aegypti in Ierusalem — quia peccaverunt Domino — 
2 Chronicles 12 3 cum mille ducentis curribus et sexaginta milibus equitum, nec erat numerus vulgi, quod venerat cum eo ex Aegypto, Libyes scilicet et Socciitae et Aethiopes. 
2 Chronicles 12 4 Cepitque civitates munitissimas in Iuda et venit usque Ierusalem.
2 Chronicles 12 5 Semeias autem propheta ingressus est ad Roboam et principes Iudae, qui congregati fuerant in Ierusalem fugientes Sesac, dixitque ad eos: “ Haec dicit Dominus: Vos reliquistis me, et ego reliqui vos in manu Sesac ”. 
2 Chronicles 12 6 Humiliatique principes Israel et rex dixerunt: “ Iustus est Dominus! ”. 
2 Chronicles 12 7 Cumque vidisset Dominus quod humiliati essent, factus est sermo Domini ad Semeiam dicens: “ Quia humiliati sunt, non disperdam eos daboque eis mox effugium, et non effundetur furor meus super Ierusalem per manum Sesac. 
2 Chronicles 12 8 Verumtamen servient ei, ut sciant distantiam servitutis meae et servitutis regni terrarum ”.
2 Chronicles 12 9 Ascendit itaque Sesac rex Aegypti in Ierusalem, sublatis thesauris domus Domini et domus regis; omniaque secum tulit et clipeos aureos, quos fecerat Salomon. 
2 Chronicles 12 10 Pro quibus fecit rex Roboam aeneos et tradidit illos principibus cursorum, qui custodiebant vestibulum palatii. 
2 Chronicles 12 11 Cumque introiret rex domum Domini, veniebant cursores et tollebant eos; iterumque referebant eos ad armamentarium suum. 
2 Chronicles 12 12 Verumtamen, quia humiliatus est, aversa est ab eo ira Domini, nec deletus est penitus; siquidem et in Iuda inventa sunt opera bona.
2 Chronicles 12 13 Confortatus est igitur rex Roboam in Ierusalem atque regnavit. Quadraginta autem et unius anni erat, cum regnare coepisset, et decem septemque annis regnavit in Ierusalem urbe, quam elegit Dominus, ut confirmaret nomen suum ibi de cunctis tribubus Israel. Nomenque matris eius Naama Ammanitis. 
2 Chronicles 12 14 Fecit autem malum et non praeparavit cor suum, ut quaereret Dominum.
2 Chronicles 12 15 Opera vero Roboam prima et novissima scripta sunt in verbis Semeiae prophetae et Addo videntis, genealogia quoque et bella, quae erant inter Roboam et Ieroboam cunctis diebus. 
2 Chronicles 12 16 Et dormivit Roboam cum patribus suis sepultusque est in civitate David; et regnavit Abia filius eius pro eo.
2 Chronicles 13 1 Anno octavo decimo regis Ieroboam regnavit Abia su per Iudam. 
2 Chronicles 13 2 Tribus annis regnavit in Ierusalem. Nomenque matris eius Michaia filia Uriel de Gabaa. Et erat bellum inter Abiam et Ieroboam. 
2 Chronicles 13 3 Cumque inisset Abia certamen et haberet bellicosissimos viros electorum quadringenta milia, Ieroboam instruxit e contra aciem octingenta milia virorum, qui et ipsi electi erant et ad bella fortissimi.
2 Chronicles 13 4 Stetit igitur Abia super montem Semaraim, qui est in monte Ephraim, et ait: “ Audi, Ieroboam et omnis Israel: 
2 Chronicles 13 5 Num ignoratis quod Dominus, Deus Israel, dederit regnum David super Israel in sempiternum, ipsi et filiis eius, pactum salis? 
2 Chronicles 13 6 Et surrexit Ieroboam filius Nabat servus Salomonis filii David et rebellavit contra dominum suum; 
2 Chronicles 13 7 congregatique sunt ad eum viri vanissimi, filii Belial, et praevaluerunt contra Roboam filium Salomonis. Porro Roboam erat iuvenis et corde pavido nec potuit resistere eis. 
2 Chronicles 13 8 Nunc ergo vos dicitis quod resistere possitis regno Domini, quod possidet per filios David, habetisque grandem populi multitudinem atque vitulos aureos, quos fecit vobis Ieroboam in deos. 
2 Chronicles 13 9 Et eiecistis sacerdotes Domini filios Aaron atque Levitas et fecistis vobis sacerdotes sicut populi terrarum. Quicumque venerit et initiaverit manum suam in tauro de bobus et in arietibus septem, fit sacerdos eorum, qui non sunt dii. 
2 Chronicles 13 10 Noster autem Deus Dominus est, quem non reliquimus; sacerdotesque ministrant Domino de filiis Aaron, et Levitae sunt in ordine suo. 
2 Chronicles 13 11 Holocausta quoque offerunt Domino per singulos dies, mane et vespere, et thymiama aromatum, et proponuntur panes in mensa mundissima. Estque apud nos candelabrum aureum et lucernae eius, ut accendantur semper ad vesperam; nos quippe custodimus praecepta Domini Dei nostri, quem vos reliquistis. 
2 Chronicles 13 12 Ergo in exercitu nostro dux Deus est et sacerdotes eius, qui clangunt tubis et resonant contra vos, filii Israel; nolite pugnare contra Dominum, Deum patrum vestrorum, quia non vobis expedit ”.
2 Chronicles 13 13 Ieroboam autem retro moliebatur insidias, ut venirent post eos, et erant ante Iudam, et insidiae post eos. 
2 Chronicles 13 14 Respiciensque Iuda vidit instare bellum ex adverso et post tergum et clamavit ad Dominum, ac sacerdotes tubis canere coeperunt, 
2 Chronicles 13 15 omnesque viri Iudae vociferati sunt; et ecce, illis clamantibus, perterruit Deus Ieroboam et omnem Israel coram Abia et Iuda. 
2 Chronicles 13 16 Fugeruntque filii Israel Iudam, et tradidit eos Deus in manu eorum. 
2 Chronicles 13 17 Percussit ergo eos Abia et populus eius plaga magna; et corruerunt vulnerati ex Israel quingenta milia virorum fortium. 
2 Chronicles 13 18 Humiliatique sunt filii Israel in tempore illo, et confortati filii Iudae, eo quod sperassent in Domino, Deo patrum suorum. 
2 Chronicles 13 19 Persecutus est autem Abia fugientem Ieroboam et cepit civitates eius Bethel et filias eius et Iesana cum filiabus suis, Ephron quoque et filias eius. 
2 Chronicles 13 20 Nec invaluit ultra Ieroboam in diebus Abiae. Quem percussit Dominus, et mortuus est.
2 Chronicles 13 21 Abia autem confortatus est et accepit sibi uxores quattuordecim procreavitque viginti duos filios et sedecim filias. 
2 Chronicles 13 22 Reliqua autem gestorum Abiae viarumque et sermonum eius scripta sunt in enarratione prophetae Addo. 
2 Chronicles 13 23 Dormivit autem Abia cum patribus suis, et sepelierunt eum in civitate David; regnavitque Asa filius eius pro eo. In cuius diebus quievit terra annis decem.
2 Chronicles 14 1 Fecit autem Asa, quod bo num et placitum erat in con spectu Domini Dei sui, et subvertit altaria peregrini cultus et excelsa 
2 Chronicles 14 2 et confregit lapides palosque succidit 
2 Chronicles 14 3 ac praecepit Iudae, ut quaereret Dominum, Deum patrum suorum, et faceret legem et universa mandata, 
2 Chronicles 14 4 et abstulit e cunctis urbibus Iudae excelsa et thymiateria et regnavit in pace. 
2 Chronicles 14 5 Aedificavit quoque urbes munitas in Iuda, quia quievit terra, et nulla temporibus eius bella surrexerant, pacem Domino ei largiente.
2 Chronicles 14 6 Dixit autem Iudae: “ Aedificemus civitates istas et vallemus muris et roboremus turribus et portis et seris, donec a bellis quieta sunt omnia; quia quaesivimus Dominum Deum nostrum, quaesivit nos et dedit nobis pacem per gyrum ”. Aedificaverunt igitur et prosperati sunt.
2 Chronicles 14 7 Habuit autem Asa exercitum portantium scuta et hastas de Iuda trecenta milia, de Beniamin vero scutariorum et sagittariorum ducenta octoginta milia; omnes isti viri fortissimi.
2 Chronicles 14 8 Egressus est autem contra eos Zara Aethiops cum exercitu, decies centena milia et curribus trecentis, et venit usque Maresa. 
2 Chronicles 14 9 Porro Asa perrexit obviam ei, et instruxerunt aciem ad bellum in valle, quae est ad septentrionem Maresa, 
2 Chronicles 14 10 et invocavit Asa Dominum Deum suum et ait: “ Domine, non est apud te ulla distantia, utrum paucis auxilieris an pluribus; adiuva nos, Domine Deus noster. In te enim et in tuo nomine habentes fiduciam venimus contra hanc multitudinem. Domine, Deus noster tu es, non praevaleat contra te homo ”.
2 Chronicles 14 11 Exterruit itaque Dominus Aethiopes coram Asa et Iuda; fugeruntque Aethiopes. 
2 Chronicles 14 12 Et persecutus est eos Asa et populus, qui cum eo erat, usque Gerar; et ruerunt Aethiopes usque ad internecionem, quia Domino caedente contriti sunt et exercitu illius proeliante. Tulerunt ergo spolia multa 
2 Chronicles 14 13 et percusserunt omnes civitates per circuitum Gerarae; terror quippe Domini eos invaserat. Et diripuerunt omnes urbes et multam praedam asportaverunt. 
2 Chronicles 14 14 Sed et caulas ovium destruentes tulerunt pecorum infinitam multitudinem et camelorum reversique sunt Ierusalem.
2 Chronicles 15 1 Azarias autem filius Oded, facto in se spiritu Dei, 
2 Chronicles 15 2 egressus est in occursum Asa et dixit ei: “ Audite me, Asa et omnis Iuda et Beniamin! Dominus vobiscum, quia fuistis cum eo. Si quaesieritis eum, invenietur a vobis; si autem dereliqueritis eum, derelinquet vos. 
2 Chronicles 15 3 Transierunt autem multi dies in Israel absque Deo veritatis et absque sacerdote doctore et absque lege. 
2 Chronicles 15 4 Cumque reversi essent in angustia sua ad Dominum, Deum Israel, et quaesivissent eum, inventus est ab eis. 
2 Chronicles 15 5 In temporibus illis non erat pax egredienti et ingredienti sed perturbatio magna multa in cunctis habitatoribus terrarum; 
2 Chronicles 15 6 contundebatur enim gens contra gentem, et civitas contra civitatem, quia Dominus conturbabat eos in omni angustia. 
2 Chronicles 15 7 Vos autem confortamini, et non dissolvantur manus vestrae; erit enim merces operi vestro ”.
2 Chronicles 15 8 Cum audisset Asa verba haec et prophetiam, confortatus est et abstulit idola de omni terra Iudae et Beniamin et ex urbibus, quas ceperat montis Ephraim, et dedicavit altare Domini, quod erat ante porticum Domini. 
2 Chronicles 15 9 Congregavitque universum Iudam et Beniamin et advenas cum eis de Ephraim et de Manasse et de Simeon; plures enim ad eum confugerant ex Israel videntes quod Dominus Deus illius esset cum eo.
2 Chronicles 15 10 Cumque convenissent in Ierusalem mense tertio anno quinto decimo regni Asa, 
2 Chronicles 15 11 immolaverunt Domino in die illa de manubiis, quas adduxerant: boves septingentos et oves septem milia. 
2 Chronicles 15 12 Et inierunt foedus, ut quaererent Dominum, Deum patrum suorum, in toto corde et in tota anima sua: 
2 Chronicles 15 13 si quis autem non quaesierit Dominum, Deum Israel, moriatur a minimo usque ad maximum, a viro usque ad mulierem. 
2 Chronicles 15 14 Iuraveruntque Domino voce magna in iubilo et in clangore tubarum et in sonitu bucinarum. 
2 Chronicles 15 15 Omnes, qui erant in Iuda, gavisi sunt de iuramento; in omni enim corde suo iuraverant et in tota voluntate quaesierant eum, et inventus fuerat ab eis. Praestititque eis Dominus requiem per circuitum.
2 Chronicles 15 16 Sed et Maacham matrem Asa rex amovit, ne esset domina, eo quod fecisset simulacrum Aserae; quod contrivit Asa et in frusta comminuens combussit in torrente Cedron. 
2 Chronicles 15 17 Excelsa autem derelicta sunt in Israel; attamen cor Asa erat perfectum cunctis diebus eius. 
2 Chronicles 15 18 Ea quae voverat pater suus et ipse, intulit in domum Dei, argentum et aurum vasorumque diversam supellectilem. 
2 Chronicles 15 19 Bellum vero non fuit usque ad tricesimum quintum annum regni Asa.
2 Chronicles 16 1 Anno autem tricesimo sexto regni eius ascendit Baasa rex Israel in Iudam; et muro circumdabat Rama, ut nullus tute posset egredi et ingredi de regno Asa.
2 Chronicles 16 2 Protulit ergo Asa argentum et aurum de thesauris domus Domini et domus regis misitque ad Benadad regem Syriae, qui habitabat in Damasco, dicens: 
2 Chronicles 16 3 “ Foedus inter me et te est et inter patrem meum et patrem tuum; quam ob rem misi tibi argentum et aurum, ut, rupto foedere, quod habes cum Baasa rege Israel, facias eum a me recedere ”. 
2 Chronicles 16 4 Acquiescens Benadad regi Asa misit principes exercituum suorum ad urbes Israel, qui percusserunt Ahion et Dan et Abelmaim et universa horrea urbium Nephthali. 
2 Chronicles 16 5 Quod cum audisset Baasa, desivit aedificare Rama et intermisit opus suum. 
2 Chronicles 16 6 Porro Asa rex assumpsit universum Iudam, et tulerunt lapides Rama et ligna, quibus aedificaverat Baasa, aedificavitque ex eis Gabaa et Maspha.
2 Chronicles 16 7 In tempore illo venit Hanani videns ad Asa regem Iudae et dixit ei: “ Quia habuisti fiduciam in rege Syriae et non in Domino Deo tuo, idcirco evasit Syriae regis exercitus de manu tua. 
2 Chronicles 16 8 Nonne Aethiopes et Libyes magnus exercitus erant quadrigis et equitibus et multitudine nimia, quos, cum Domino credidisses, tradidit in manu tua? 
2 Chronicles 16 9 Oculi enim Domini contemplantur universam terram et praebent fortitudinem his, qui corde perfecto credunt in eum. Stulte igitur egisti in hoc, quia ex praesenti tempore contra te bella consurgent ”. 
2 Chronicles 16 10 Iratusque Asa adversus videntem iussit eum mitti in nervum, valde quippe super hoc fuerat indignatus; et vexavit Asa quosdam de populo in tempore illo.
2 Chronicles 16 11 Opera autem Asa prima et novissima scripta sunt in libro regum Iudae et Israel.
2 Chronicles 16 12 Aegrotavit etiam Asa anno tricesimo nono regni sui dolore pedum vehementissimo et nec in infirmitate sua quaesivit Dominum, sed magis in medicorum arte confisus est. 
2 Chronicles 16 13 Dormivitque Asa cum patribus suis et mortuus est anno quadragesimo primo regni sui. 
2 Chronicles 16 14 Et sepelierunt eum in sepulcro suo, quod foderat sibi in civitate David; posueruntque eum super lectum plenum aromatibus et variis unguentis, quae erant pigmentariorum arte confecta, et fecerunt in exsequiis eius combustionem splendidam valde.
2 Chronicles 17 1 Regnavit autem Iosaphat filius eius pro eo et invaluit contra Israel. 
2 Chronicles 17 2 Constituitque militum numeros in cunctis urbibus Iudae, quae erant vallatae muris; praesidiaque disposuit in terra Iudae et in civitatibus Ephraim, quas ceperat Asa pater eius.
2 Chronicles 17 3 Et fuit Dominus cum Iosaphat, quia ambulavit in viis patris sui primis et non speravit in Baalim 
2 Chronicles 17 4 sed in Deo patris sui et perrexit in praeceptis illius et non iuxta peccata Israel. 
2 Chronicles 17 5 Confirmavitque Dominus regnum in manu eius, et dedit omnis Iuda munera Iosaphat; factaeque sunt ei infinitae divitiae et multa gloria. 
2 Chronicles 17 6 Cumque sumpsisset cor eius audaciam propter vias Domini, etiam excelsa et palos de Iuda abstulit.
2 Chronicles 17 7 Tertio autem anno regni sui misit principes suos Benhail et Abdiam et Zachariam et Nathanael et Michaiam, ut docerent in civitatibus Iudae, 
2 Chronicles 17 8 et cum eis Levitas Semeiam et Nathaniam et Zabadiam, Asael quoque et Semiramoth et Ionathan Adoniamque et Thobiam Levitas et cum eis Elisama et Ioram sacerdotes. 
2 Chronicles 17 9 Docebantque in Iuda habentes librum legis Domini et circuibant cunctas urbes Iudae atque erudiebant populum.
2 Chronicles 17 10 Itaque factus est pavor Domini super omnia regna terrarum, quae erant per gyrum Iudae, nec audebant bellare contra Iosaphat. 
2 Chronicles 17 11 Sed et de Philisthim Iosaphat munera deferebant et vectigal argenti; Arabes quoque adducebant pecora arietum septem milia septingenta et hircos totidem.
2 Chronicles 17 12 Crevit ergo Iosaphat et magnificatus est usque in sublime atque aedificavit in Iuda castella urbesque horreorum. 
2 Chronicles 17 13 Et multae copiae praesto erant ei in urbibus Iudae; viri quoque bellatores et robusti erant in Ierusalem, 
2 Chronicles 17 14 quorum iste numerus per familias singulorum: in Iuda principes exercitus, Ednas dux, et cum eo robustissimorum trecenta milia; 
2 Chronicles 17 15 et ad latus eius Iohanan princeps et cum eo ducenta octoginta milia; 
2 Chronicles 17 16 ad latus quoque istius Amasias filius Zechri consecratus Domino et cum eo ducenta milia virorum fortium; 
2 Chronicles 17 17 de Beniamin autem robustus ad proelia Eliada et cum eo tenentium arcum et clipeum ducenta milia; 
2 Chronicles 17 18 et ad latus eius Iozabad et cum eo centum octoginta milia expeditorum militum. 
2 Chronicles 17 19 Hi omnes erant ad manum regis, exceptis aliis, quos posuerat in urbibus muratis in universo Iuda.
2 Chronicles 18 1 Fuit ergo Iosaphat dives et inclitus multum et affinitate coniunctus est Achab. 
2 Chronicles 18 2 Descenditque post annos ad eum in Samariam, ad cuius adventum mactavit Achab oves et boves plurimos ipsi et populo, qui venerat cum eo; persuasitque illi, ut ascenderet in Ramoth Galaad. 
2 Chronicles 18 3 Dixitque Achab rex Israel ad Iosaphat regem Iudae: “ Veni mecum in Ramoth Galaad ”. Cui ille respondit: “ Ut ego, et tu; sicut populus tuus, sic et populus meus, tecumque erimus in bello ”.
2 Chronicles 18 4 Dixitque Iosaphat ad regem Israel: “ Consule, obsecro, impraesentiarum sermonem Domini ”. 
2 Chronicles 18 5 Congregavitque rex Israel prophetarum quadringentos viros et dixit ad eos: “ In Ramoth Galaad ad bellandum ire debemus an quiescere? ”. At illi: “ Ascende, inquiunt, et tradet Deus in manu regis ”. 
2 Chronicles 18 6 Dixitque Iosaphat: “ Numquid non est hic et alius propheta Domini, ut ab illo etiam requiramus? ”. 
2 Chronicles 18 7 Et ait rex Israel ad Iosaphat: “ Adhuc est vir unus, a quo possumus quaerere Domini voluntatem; sed ego odi eum, quia non prophetat mihi bonum sed malum omni tempore: est autem Michaeas filius Iemla ”. Dixitque Iosaphat: “ Ne loquaris, rex, hoc modo ”. 
2 Chronicles 18 8 Vocavit ergo rex Israel unum de eunuchis et dixit ei: “ Voca cito Michaeam filium Iemla ”.
2 Chronicles 18 9 Porro rex Israel et Iosaphat rex Iudae uterque sedebant in solio suo vestiti cultu regio; sedebant autem in area iuxta portam Samariae, omnesque prophetae vaticinabantur coram eis. 
2 Chronicles 18 10 Sedecias vero filius Chanaana fecit sibi cornua ferrea et ait: “ Haec dicit Dominus: His ventilabis Syriam, donec conteras eam ”. 
2 Chronicles 18 11 Omnesque prophetae similiter prophetabant atque dicebant: “ Ascende in Ramoth Galaad et prosperaberis; et tradet Dominus in manu regis ”.
2 Chronicles 18 12 Nuntius autem, qui ierat ad vocandum Michaeam, ait illi: “ En verba omnium prophetarum uno ore bona regi annuntiant; quaeso ergo te, ut et sermo tuus ab eis non dissentiat, loquarisque prospera ”. 
2 Chronicles 18 13 Cui respondit Michaeas: “ Vivit Dominus, quia, quodcumque dixerit Deus meus, hoc loquar! ”.
2 Chronicles 18 14 Venit ergo ad regem. Cui rex ait: “ Michaea, ire debemus in Ramoth Galaad ad bellandum an quiescere? ”. Cui ille respondit: “ Ascendite et prosperamini, ut tradantur hostes in manus vestras ”. 
2 Chronicles 18 15 Dixitque rex: “ Iterum atque iterum te adiuro, ut non mihi loquaris nisi, quod verum est, in nomine Domini ”. 
2 Chronicles 18 16 At ille ait: “ Vidi universum Israel dispersum in montibus sicut oves absque pastore. Et dixit Dominus: “Non habent isti dominum; revertatur unusquisque in domum suam in pace” ”.
2 Chronicles 18 17 Et ait rex Israel ad Iosaphat: “ Nonne dixi tibi quod non prophetaret iste mihi quidquam boni sed ea, quae mala sunt? ”.
2 Chronicles 18 18 At ille idcirco ait: “ Audite verbum Domini: Vidi Dominum sedentem in solio suo et omnem exercitum caeli assistentem ei a dextris et sinistris. 
2 Chronicles 18 19 Et dixit Dominus: “Quis decipiet Achab regem Israel, ut ascendat et corruat in Ramoth Galaad?”. Cumque diceret unus hoc modo et alter alio, 
2 Chronicles 18 20 processit spiritus et stetit coram Domino et ait: “Ego decipiam eum”. Cui Dominus: “In quo, inquit, decipies?”. 
2 Chronicles 18 21 At ille respondit: “Egrediar et ero spiritus mendax in ore omnium prophetarum eius”. Dixitque Dominus: “Decipies et praevalebis; egredere et fac ita”. 
2 Chronicles 18 22 Nunc igitur, ecce dedit Dominus spiritum mendacii in ore omnium prophetarum tuorum et Dominus locutus est de te mala ”.
2 Chronicles 18 23 Accessit autem Sedecias filius Chanaana et percussit Michaeae maxillam et ait: “ Per quam viam transivit spiritus Domini a me, ut loqueretur tibi? ”. 
2 Chronicles 18 24 Dixitque Michaeas: “ Tu ipse videbis in die illo, quando ingressus fueris cubiculum intra cubiculum, ut abscondaris ”. 
2 Chronicles 18 25 Praecepit autem rex Israel dicens: “ Tollite Michaeam et ducite eum ad Amon principem civitatis et ad Ioas filium regis 
2 Chronicles 18 26 et dicetis: “Haec dicit rex: Mittite hunc in carcerem et date ei panis modicum et aquae pauxillum, donec revertar in pace” ”. 
2 Chronicles 18 27 Dixitque Michaeas: “ Si reversus fueris in pace, non est locutus Dominus in me ”. Et ait: “ Audite, populi omnes! ”.
2 Chronicles 18 28 Igitur ascenderunt rex Israel et Iosaphat rex Iudae in Ramoth Galaad. 
2 Chronicles 18 29 Dixitque rex Israel ad Iosaphat: “ Mutabo habitum et sic ad pugnam vadam; tu autem induere vestibus tuis ”. Mutatoque rex Israel habitu venit ad bellum.
2 Chronicles 18 30 Rex autem Syriae praeceperat ducibus curruum suorum dicens: “ Ne pugnetis contra minimum aut contra maximum, nisi contra solum regem Israel ”. 
2 Chronicles 18 31 Itaque, cum vidissent principes curruum Iosaphat, dixerunt: “ Rex Israel est iste! ”. Et circumdederunt eum dimicantes. At ille clamavit ad Dominum, et auxiliatus est ei atque avertit eos Deus ab illo. 
2 Chronicles 18 32 Cum enim vidissent duces curruum quod non esset rex Israel, reliquerunt eum. 
2 Chronicles 18 33 Accidit autem, ut unus e populo sagittam in incertum iaceret et percuteret regem Israel inter iuncturas et loricam. At ille aurigae suo ait: “ Converte manum tuam et educ me de acie, quia vulneratus sum ”. 
2 Chronicles 18 34 Et aggravata est pugna in die illo; porro rex Israel stabat in curru suo contra Syros usque ad vesperam et mortuus est occidente sole.
2 Chronicles 19 1 Reversus est autem Iosaphat rex Iudae in domum suam pacifice in Ierusalem. 
2 Chronicles 19 2 Cui occurrit Iehu filius Hanani videns et ait ad eum: “ Impio praebes auxilium et his, qui oderunt Dominum, amicitia iungeris, et idcirco iram quidem Domini merebaris; 
2 Chronicles 19 3 sed bona opera inventa sunt in te, eo quod abstuleris palos de terra et praeparaveris cor tuum, ut requireres Deum ”.
2 Chronicles 19 4 Habitavit ergo Iosaphat in Ierusalem. Rursumque egressus est ad populum de Bersabee usque ad montem Ephraim et revocavit eos ad Dominum, Deum patrum suorum. 
2 Chronicles 19 5 Constituitque iudices terrae in cunctis civitatibus Iudae munitis per singula loca. 
2 Chronicles 19 6 Et praecipiens iudicibus: “ Videte, ait, quid faciatis. Non enim homini exercetis iudicium sed Domino, qui vobiscum est, quando iudicaveritis. 
2 Chronicles 19 7 Sit timor Domini, vobiscum et caute cuncta facite; non est enim apud Dominum Deum nostrum iniquitas nec personarum acceptio nec cupido munerum ”.
2 Chronicles 19 8 In Ierusalem quoque constituit Iosaphat ex Levitis et sacerdotibus et principibus familiarum Israel pro iudicio Domini et pro causis habitatorum Ierusalem. 
2 Chronicles 19 9 Praecepitque eis dicens: “ Sic agetis in timore Domini fideliter et corde perfecto. 
2 Chronicles 19 10 Omnem causam, quae venerit ad vos fratrum vestrorum, qui habitant in urbibus suis, ubicumque quaestio est de homicidio, de lege, de mandato, de praeceptis et de iustificationibus, commonete eos, ut non peccent in Dominum, et ne veniat ira super vos et super fratres vestros; sic ergo agetis et non peccabitis. 
2 Chronicles 19 11 Amarias autem sacerdos princeps super vos in omnibus, quae ad Deum pertinent, praesidebit; porro Zabadias filius Ismael, qui est dux in domo Iudae, super ea opera erit, quae ad regis officium pertinent; habetisque Levitas coram vobis ut scribas. Confortamini et agite diligenter, et sit Dominus cum bonis ”.
2 Chronicles 20 1 Post haec congregati sunt filii Moab et filii Ammon et cum eis de Meunitis ad Iosaphat, ut pugnarent contra eum. 
2 Chronicles 20 2 Veneruntque nuntii et indicaverunt Iosaphat dicentes: “ Venit contra te multitudo magna de his locis, quae trans mare sunt, de Edom, et ecce consistunt in Asasonthamar, quae est Engaddi ”.
2 Chronicles 20 3 Iosaphat autem timore perterritus totum se contulit ad rogandum Dominum et praedicavit ieiunium universo Iudae. 
2 Chronicles 20 4 Congregatusque est Iuda ad precandum Dominum; sed et de omnibus urbibus suis venerunt ad obsecrandum eum.
2 Chronicles 20 5 Cumque stetisset Iosaphat in medio coetu Iudae et Ierusalem in domo Domini ante atrium novum, 
2 Chronicles 20 6 ait: “ Domine, Deus patrum nostrorum, tu es Deus in caelo et dominaris cunctis regnis gentium; in manu tua est fortitudo et potentia, nec quisquam tibi potest resistere. 
2 Chronicles 20 7 Nonne tu, Deus noster, expulisti habitatores terrae huius coram populo tuo Israel et dedisti eam semini Abraham amici tui in sempiternum? 
2 Chronicles 20 8 Habitaveruntque in ea et exstruxerunt in illa sanctuarium nomini tuo dicentes: 
2 Chronicles 20 9 “Si irruerint super nos mala, gladius iudicii, pestilentia et fames, stabimus coram domo hac in conspectu tuo, quia nomen tuum est in domo hac, et clamabimus ad te in tribulationibus nostris, et exaudies salvosque facies”. 
2 Chronicles 20 10 Nunc igitur ecce filii Ammon et Moab et mons Seir, per quos non concessisti Israeli ut transirent, quando egrediebantur de Aegypto, sed declinaverunt ab eis et non interfecerunt illos, 
2 Chronicles 20 11 e contrario agunt et nituntur eicere nos de possessione tua, quam tradidisti nobis. 
2 Chronicles 20 12 Deus noster, ergo non iudicabis eos? In nobis quidem non tanta est fortitudo, ut possimus huic multitudini resistere, quae irruit super nos; sed, cum ignoremus quid agere debeamus, hoc solum habemus residui, ut oculos nostros dirigamus ad te ”. 
2 Chronicles 20 13 Omnis vero Iuda stabat coram Domino cum parvulis et uxoribus et liberis suis.
2 Chronicles 20 14 Erat autem Iahaziel filius Zachariae filii Banaiae filii Iehiel filii Matthaniae Levites de filiis Asaph, super quem factus est spiritus Domini in medio congregationis, 
2 Chronicles 20 15 et ait: “ Attendite, omnis Iuda et qui habitatis Ierusalem et tu rex Iosaphat: Haec dicit Dominus vobis: Nolite timere nec paveatis hanc multitudinem magnam; non est enim vestra pugna sed Dei. 
2 Chronicles 20 16 Cras descendetis contra eos; ascensuri enim sunt per clivum nomine Sis, et invenietis illos in summitate torrentis, qui est contra solitudinem Ieruel. 
2 Chronicles 20 17 Non eritis vos, qui dimicabitis; sed tantummodo confidenter state et videbitis auxilium Domini super vos, o Iuda et Ierusalem. Nolite timere nec paveatis; cras egredimini contra eos, et Dominus erit vobiscum ”. 
2 Chronicles 20 18 Iosaphat ergo inclinavit se super faciem suam in terra, et omnis Iuda et habitatores Ierusalem ceciderunt coram Domino et adoraverunt eum. 
2 Chronicles 20 19 Porro Levitae de filiis Caath, de filiis Core scilicet, surrexerunt et laudabant Dominum, Deum Israel, voce magna in excelsum.
2 Chronicles 20 20 Cumque mane surrexissent, egressi sunt ad desertum Thecue; profectisque eis, stans Iosaphat in medio eorum dixit: “ Audite me, Iuda et habitatores Ierusalem! Credite in Domino Deo vestro et permanebitis; credite prophetis eius, et cuncta evenient vobis prospera ”. 
2 Chronicles 20 21 Habuitque consilium cum populo et statuit cantores Domini, ut laudarent eum in ornatu sancto et antecederent exercitum ac voce consona dicerent: “ Confitemini Domino, quoniam in aeternum misericordia eius ”.
2 Chronicles 20 22 Cumque coepissent laudes canere, vertit Dominus insidias eorum contra filios Ammon et Moab et montem Seir, qui egressi fuerant, ut pugnarent contra Iudam, et percussi sunt. 
2 Chronicles 20 23 Et filii Ammon et Moab consurrexerunt adversum habitatores montis Seir, ut interficerent et delerent eos; cumque hoc opere perpetrassent, etiam in semetipsos versi mutuis concidere vulneribus.
2 Chronicles 20 24 Porro Iuda, cum venisset ad speculam, quae respicit solitudinem, vidit procul omnem late regionem plenam cadaveribus, nec superesse quemquam, qui necem potuisset evadere. 
2 Chronicles 20 25 Venit ergo Iosaphat et omnis populus cum eo ad detrahenda spolia mortuorum inveneruntque iumenta multa et supellectilem, vestes quoque et vasa pretiosissima et diripuerunt, ita ut omnia portare non possent, et per tres dies spolia auferebant pro praedae magnitudine. 
2 Chronicles 20 26 Die autem quarto congregati sunt in valle Baracha; etenim, quoniam ibi benedixerant Domino, vocaverunt locum illum vallis Benedictionis usque in praesentem diem. 
2 Chronicles 20 27 Reversusque est omnis vir Iudae et Ierusalem et Iosaphat ante eos in Ierusalem cum laetitia magna, eo quod dedisset eis Dominus gaudium de inimicis suis; 
2 Chronicles 20 28 ingressique sunt Ierusalem cum psalteriis et citharis et tubis in domum Domini. 
2 Chronicles 20 29 Irruit autem pavor Dei super universa regna terrarum, cum audissent quod pugnasset Dominus contra inimicos Israel. 
2 Chronicles 20 30 Quievitque regnum Iosaphat, et praebuit ei Deus eius pacem per circuitum.
2 Chronicles 20 31 Regnavit igitur Iosaphat super Iudam. Et erat triginta quinque annorum, cum regnare coepisset; viginti autem et quinque annis regnavit in Ierusalem. Nomen matris eius Azuba filia Selachi. 
2 Chronicles 20 32 Et ambulavit in via patris sui Asa nec declinavit ab ea, faciens quod rectum erat coram Domino. 
2 Chronicles 20 33 Verumtamen excelsa non ablata sunt; et adhuc populus non direxerat cor suum ad Deum patrum suorum.
2 Chronicles 20 34 Reliqua autem gestorum Iosaphat, priorum et novissimorum, scripta sunt in verbis Iehu filii Hanani, quae digesta sunt in libros regum Israel.
2 Chronicles 20 35 Post haec iniit amicitias Iosaphat rex Iudae cum Ochozia rege Israel, cuius opera fuerunt impiissima, 
2 Chronicles 20 36 et particeps fuit, ut facerent naves, quae irent in Tharsis, feceruntque classem in Asiongaber. 
2 Chronicles 20 37 Prophetavit autem Eliezer filius Dodiae de Maresa contra Iosaphat dicens: “ Quia habuisti foedus cum Ochozia, percussit Dominus opera tua ”. Contritaeque sunt naves nec potuerunt ire in Tharsis.
2 Chronicles 21 1 Dormivit autem Iosaphat cum patribus suis et sepultus est cum eis in civitate David; regnavitque Ioram filius eius pro eo.
2 Chronicles 21 2 Qui habuit fratres filios Iosaphat Azariam et Iahiel et Zachariam et Azariam et Michael et Saphatiam: omnes hi filii Iosaphat regis Israel. 
2 Chronicles 21 3 Deditque eis pater suus multa munera argenti et auri et res pretiosas cum civitatibus munitissimis in Iuda; regnum autem tradidit Ioram, eo quod esset primogenitus.
2 Chronicles 21 4 Surrexit ergo Ioram super regnum patris sui; cumque se confirmasset, occidit omnes fratres suos gladio et quosdam de principibus Israel.
2 Chronicles 21 5 Triginta duorum annorum erat Ioram, cum regnare coepisset, et octo annis regnavit in Ierusalem. 
2 Chronicles 21 6 Ambulavitque in viis regum Israel, sicut egerat domus Achab; filia quippe Achab erat uxor eius. Et fecit malum in conspectu Domini. 
2 Chronicles 21 7 Noluit autem Dominus disperdere domum David propter pactum, quod inierat cum eo, et quia promiserat, ut daret ei lucernam et filiis eius omni tempore.
2 Chronicles 21 8 In diebus illis rebellavit Edom, ne esset subditus Iudae, et constituit sibi regem. 
2 Chronicles 21 9 Cumque transisset Ioram cum principibus suis et cunctis curribus, qui erant secum, surrexit nocte et percussit Edom, qui eum circumdederat, et omnes duces curruum eius. 
2 Chronicles 21 10 Attamen rebellavit Edom, ne esset sub dicione Iudae, usque ad hanc diem. Eo tempore et Lobna recessit, ne esset sub manu illius; dereliquerat enim Dominum, Deum patrum suorum. 
2 Chronicles 21 11 Insuper et excelsa fabricatus est in montibus Iudae et fornicari fecit habitatores Ierusalem et praevaricari Iudam.
2 Chronicles 21 12 Allatae sunt autem ei litterae ab Elia propheta, in quibus scriptum erat: “Haec dicit Dominus, Deus David patris tui: Quoniam non ambulasti in viis Iosaphat patris tui et in viis Asa regis Iudae, 
2 Chronicles 21 13 sed incessisti per iter regum Israel et fornicari fecisti Iudam et habitatores Ierusalem imitatus fornicationem domus Achab, insuper et fratres tuos domum patris tui meliores te occidisti: 
2 Chronicles 21 14 ecce Dominus percutiet plaga magna populum tuum, filios et uxores tuas universamque substantiam tuam; 
2 Chronicles 21 15 tu autem aegrotabis pessimo languore uteri tui, donec egrediantur vitalia tua paulatim per singulos dies ”.
2 Chronicles 21 16 Suscitavit ergo Dominus contra Ioram spiritum Philisthinorum et Arabum, qui confines sunt Aethiopibus, 
2 Chronicles 21 17 et ascenderunt in terram Iudae et irruperunt in eam diripueruntque cunctam substantiam, quae inventa est in domo regis, insuper et filios eius et uxores, nec remansit ei filius nisi Ioachaz, qui minimus natu erat.
2 Chronicles 21 18 Et post haec omnia percussit eum Dominus alvi languore insanabili. 
2 Chronicles 21 19 Cumque diei succederet dies, et temporum spatia volverentur, duorum annorum expletus est circulus; et sic longa consumptus tabe, ita ut egereret etiam viscera sua, languore pariter et vita caruit. Mortuusque est in infirmitate pessima, et non fecit ei populus eius secundum morem combustionis exsequias, sicut fecerat maioribus eius.
2 Chronicles 21 20 Triginta duorum annorum fuit, cum regnare coepisset, et octo annis regnavit in Ierusalem. Obiitque nullo relicto desiderio sui; et sepelierunt eum in civitate David, verumtamen non in sepulcro regum.
2 Chronicles 22 1 Constituerunt autem habita tores Ierusalem Ochoziam fi lium eius minimum regem pro eo; omnes enim maiores natu interfecerat turba, quae irruerat cum Arabibus in castra. Regnavitque Ochozias filius Ioram regis Iudae. 
2 Chronicles 22 2 Filius viginti duo annorum erat Ochozias, cum regnare coepisset, et uno anno regnavit in Ierusalem. Nomen matris eius Athalia filia Amri. 
2 Chronicles 22 3 Sed et ipse ingressus est per vias domus Achab; mater enim eius impulit eum, ut impie ageret. 
2 Chronicles 22 4 Fecit igitur malum in conspectu Domini sicut domus Achab; ipsi enim fuerunt ei consiliarii post mortem patris sui in interitum eius. 
2 Chronicles 22 5 Ambulavitque in consiliis eorum et perrexit cum Ioram filio Achab rege Israel in bellum contra Hazael regem Syriae in Ramoth Galaad; vulneraveruntque Syri Ioram. 
2 Chronicles 22 6 Qui reversus est, ut curaretur in Iezrahel a plagis, quas acceperat in supradicto certamine. Igitur Ochozias filius Ioram rex Iudae descendit, ut inviseret Ioram filium Achab in Iezrahel aegrotantem. 
2 Chronicles 22 7 Voluntatis quippe fuit Dei adversum Ochoziam, ut veniret ad Ioram et, cum venisset, egrederetur cum eo adversum Iehu filium Namsi, quem unxit Dominus, ut deleret domum Achab. 
2 Chronicles 22 8 Cum ergo iudicium faceret Iehu in domum Achab, invenit principes Iudae et filios fratrum Ochoziae, qui ministrabant ei, et interfecit illos. 
2 Chronicles 22 9 Ipsumque perquisivit Ochoziam, et comprehenderunt eum latentem in Samaria; adductumque ad se Iehu occidit. Et sepelierunt eum, eo quod dicebant eum esse filium Iosaphat, qui quaesierat Dominum in toto corde suo. Nec erat aliquis de stirpe Ochoziae, qui posset regnare. 
2 Chronicles 22 10 Athalia autem mater eius videns quod mortuus esset filius suus surrexit et interfecit omnem stirpem regiam domus Iudae. 
2 Chronicles 22 11 Porro Iosabeth filia regis tulit Ioas filium Ochoziae et furata est eum de medio filiorum regis, cum interficerentur, absconditque cum nutrice sua in cubiculo lectulorum. Iosabeth autem, quae absconderat eum, erat filia regis Ioram, uxor Ioiadae pontificis, soror Ochoziae; et idcirco Athalia non interfecit eum. 
2 Chronicles 22 12 Fuit ergo cum eis in domo Dei absconditus sex annis, quibus regnavit Athalia super terram.
2 Chronicles 23 1 Anno autem septimo confor tatus Ioiada assumpsit centu riones, Azariam videlicet filium Ieroham et Ismael filium Iohanan, Azariam quoque filium Obed et Maasiam filium Adaiae et Elisaphat filium Zechri, et iniit cum eis foedus. 
2 Chronicles 23 2 Qui circumeuntes Iudam congregaverunt Levitas de cunctis urbibus Iudae et principes familiarum Israel veneruntque in Ierusalem. 
2 Chronicles 23 3 Iniit igitur omnis congregatio pactum in domo Dei cum rege. Dixitque ad eos Ioiada: “ Ecce filius regis regnabit, sicut locutus est Dominus super filios David. 
2 Chronicles 23 4 Hoc est ergo, quod facietis. 
2 Chronicles 23 5 Tertia pars vestrum, qui veniunt ad sabbatum sacerdotum et Levitarum et ianitorum, erit in portis, tertia vero pars ad domum regis et tertia in porta, quae appellatur Fundamenti; omne vero reliquum vulgus sit in atriis domus Domini. 
2 Chronicles 23 6 Nec quisquam alius ingrediatur domum Domini, nisi sacerdotes et qui ministrant de Levitis; ipsi tantummodo ingrediantur, quia sanctificati sunt. Et omne reliquum vulgus observet observationem Domini. 
2 Chronicles 23 7 Levitae autem circumdent regem habentes singuli arma sua in manu. Et si quis alius ingressus fuerit templum, interficiatur. Sintque cum rege et intrante et egrediente ”.
2 Chronicles 23 8 Fecerunt igitur Levitae et universus Iuda iuxta omnia, quae praeceperat Ioiada pontifex; et assumpserunt singuli viros suos, qui veniebant sabbato cum his, qui sabbato egressuri erant: siquidem Ioiada pontifex non dimisit abire turmas, quae sibi per singulas hebdomadas succedere consueverant. 
2 Chronicles 23 9 Deditque Ioiada sacerdos centurionibus lanceas clipeosque et peltas regis David, quae erant in domo Dei. 
2 Chronicles 23 10 Constituitque omnem populum tenentium tela a parte templi dextra usque ad partem templi sinistram coram altari et templo per circuitum regis. 
2 Chronicles 23 11 Et eduxerunt filium regis et dederunt ei diadema et testimonium et constituerunt eum regem. Unxerunt quoque illum Ioiada pontifex et filii eius; imprecatique sunt ei atque dixerunt: “ Vivat rex! ”.
2 Chronicles 23 12 Quod cum audisset Athalia, vocem scilicet currentium atque laudantium regem, ingressa est ad populum in templum Domini. 
2 Chronicles 23 13 Cumque vidisset regem stantem super gradum suum in introitu et principes tubasque circa eum omnemque populum terrae gaudentem atque clangentem tubis cantoresque cum diversi generis organis signum dantes ad laudandum, scidit vestimenta sua et ait: “ Coniuratio, coniuratio! ”.
2 Chronicles 23 14 Praecepit autem Ioiada pontifex centurionibus, qui erant super exercitum, dicens: “ Educite illam extra saepta templi! Qui autem sequetur eam, interficiatur foris gladio! ”. Dixerat enim sacerdos: “ Non occidetis eam in domo Domini! ”. 
2 Chronicles 23 15 Et imposuerunt ei manus; cumque intrasset portam Equorum domus regis, interfecerunt eam ibi.
2 Chronicles 23 16 Pepigit autem Ioiada foedus inter se universumque populum et regem, ut esset populus Domini. 
2 Chronicles 23 17 Itaque ingressus est omnis populus domum Baal et destruxerunt eam et altaria ac simulacra illius confregerunt; Matthan quoque sacerdotem Baal interfecerunt ante aras. 
2 Chronicles 23 18 Constituit autem Ioiada praepositos in domo Domini sub manibus sacerdotum et Levitarum, quos distribuit David in domo Domini, ut offerrent holocausta Domino, sicut scriptum est in lege Moysi, in gaudio et canticis iuxta dispositionem David. 
2 Chronicles 23 19 Constituit quoque ianitores in portis domus Domini, ut non ingrederetur eam immundus in omni re. 
2 Chronicles 23 20 Assumpsitque centuriones et fortissimos viros ac principes populi et omne vulgus terrae, et fecerunt descendere regem de domo Domini et introire per medium portae Superioris in domum regis et collocaverunt eum in solio regali. 
2 Chronicles 23 21 Laetatusque est omnis populus terrae, et urbs quievit; porro Athalia interfecta est gladio.
2 Chronicles 24 1 Septem annorum erat Ioas, cum regnare coepisset, et quadraginta annis regnavit in Ierusalem. Nomen matris eius Sebia de Bersabee. 
2 Chronicles 24 2 Fecitque, quod bonum est coram Domino, cunctis diebus Ioiadae sacerdotis. 
2 Chronicles 24 3 Accepit autem ei Ioiada uxores duas, e quibus genuit filios et filias.
2 Chronicles 24 4 Post quae placuit Ioas, ut instauraret domum Domini. 
2 Chronicles 24 5 Congregavitque sacerdotes et Levitas et dixit eis: “ Egredimini ad civitates Iudae et colligite de universo Israel pecuniam ad sartatecta templi Dei vestri per singulos annos. Festinatoque hoc facite ”. Porro Levitae non festinarunt. 
2 Chronicles 24 6 Vocavitque rex Ioiadam principem et dixit ei: “ Quare non tibi fuit curae, ut cogeres Levitas inferre de Iuda et de Ierusalem pecuniam, quae constituta est a Moyse servo Domini, ut inferret eam omnis congregatio Israel in tabernaculum testimonii? 
2 Chronicles 24 7 Athalia enim impiissima et filii eius dissipaverunt domum Dei et de universis, quae sanctificata fuerant templo Domini, dedicaverunt Baalim ”.
2 Chronicles 24 8 Praecepit ergo rex, et fecerunt arcam posueruntque eam iuxta portam domus Domini forinsecus. 
2 Chronicles 24 9 Et praedicatum est in Iuda et Ierusalem, ut deferrent singuli pretium Domino, quod constituit Moyses servus Dei super Israel in deserto. 
2 Chronicles 24 10 Laetatique sunt cuncti principes et omnis populus et ingressi contulerunt in arcam atque miserunt ita, ut impleretur. 
2 Chronicles 24 11 Cumque tempus esset, ut deferrent arcam ad magistratus regis per manus Levitarum, et viderent multam esse pecuniam, ingrediebatur scriba regis et quem primus sacerdos constituerat, effundebantque pecuniam, quae erat in arca; porro arcam reportabant ad locum suum. Sicque faciebant per singula tempora, et congregata est infinita pecunia, 
2 Chronicles 24 12 quam dederunt rex et Ioiada his, qui praeerant operibus domus Domini. At illi conducebant ex ea caesores lapidum et artifices operum singulorum, ut instaurarent domum Domini, fabros quoque ferri et aeris, ut domus Dei fulciretur. 
2 Chronicles 24 13 Egeruntque operarii, et obducebatur cicatrix operi per manus eorum, ac suscitaverunt domum Domini in statum pristinum et firme eam stare fecerunt. 
2 Chronicles 24 14 Cumque haec complessent, detulerunt coram rege et Ioiada reliquam partem pecuniae, de qua facta sunt vasa templi in ministerium et ad holocausta, phialae quoque et cetera vasa aurea et argentea. Et offerebantur holocausta in domo Domini iugiter cunctis diebus Ioiadae.
2 Chronicles 24 15 Senuit autem Ioiada plenus dierum et mortuus est cum centum triginta esset annorum. 
2 Chronicles 24 16 Sepelieruntque eum in civitate David cum regibus, eo quod fecisset bonum in Israel cum Deo et cum domo eius.
2 Chronicles 24 17 Postquam autem obiit Ioiada, ingressi sunt principes Iudae et adoraverunt regem, qui delinitus obsequiis eorum acquievit eis. 
2 Chronicles 24 18 Et dereliquerunt templum Domini, Dei patrum suorum, servieruntque palis et sculptilibus, et facta est ira contra Iudam et Ierusalem propter hoc peccatum. 
2 Chronicles 24 19 Mittebatque eis prophetas, ut reverterentur ad Dominum, quos protestantes illi audire nolebant.
2 Chronicles 24 20 Spiritus itaque Dei induit Zachariam filium Ioiadae sacerdotis; et stetit in conspectu populi et dixit eis: “ Haec dicit Deus: Quare transgredimini praecepta Domini, quod vobis non proderit? Quia dereliquistis Dominum, ipse dereliquit vos ”. 
2 Chronicles 24 21 Qui coniuraverunt adversus eum et lapidaverunt eum iuxta regis imperium in atrio domus Domini. 
2 Chronicles 24 22 Et non est recordatus Ioas rex misericordiae, quam fecerat Ioiada pater illius secum, sed interfecit filium eius. Qui cum moreretur, ait: “ Videat Dominus et requirat! ”.
2 Chronicles 24 23 Cumque evolutus esset annus, ascendit contra eum exercitus Syriae venitque in Iudam et Ierusalem et exterminaverunt cunctos principes populi atque universam praedam miserunt regi Damascum. 
2 Chronicles 24 24 Et certe, cum permodicus venisset numerus Syrorum, tradidit Dominus manibus eorum exercitum magnum valde, eo quod reliquissent Dominum, Deum patrum suorum; in Ioas quoque ignominiosa exercuere iudicia. 
2 Chronicles 24 25 Et abeuntes dimiserunt eum in languoribus magnis. Coniuraverunt autem contra eum servi sui in ultionem sanguinis filii Ioiadae sacerdotis et occiderunt eum in lectulo suo, et mortuus est. Sepelieruntque eum in civitate David, sed non in sepulcris regum. 
2 Chronicles 24 26 Insidiati vero sunt ei Zabad filius Semath Ammanitidis et Iozabad filius Semarith Moabitidis.
2 Chronicles 24 27 Porro de filiis eius, de summa tributi, quod impositum fuerat sub eo, et de instauratione domus Dei scriptum est in commentariis libri regum. Regnavitque Amasias filius eius pro eo.
2 Chronicles 25 1 Viginti quinque annorum erat Amasias, cum regnare coepisset, et viginti novem annis regnavit in Ierusalem. Nomen matris eius Ioaden de Ierusalem. 
2 Chronicles 25 2 Fecitque bonum in conspectu Domini, verumtamen non in corde perfecto. 
2 Chronicles 25 3 Cumque roboratum sibi videret imperium, iugulavit servos suos, qui occiderant regem patrem suum, 
2 Chronicles 25 4 sed filios eorum non interfecit, sicut scriptum est in libro legis Moysi, ubi praecepit Dominus dicens: “ Non occidentur patres pro filiis, neque filii pro patribus suis, sed unusquisque in suo peccato morietur ”.
2 Chronicles 25 5 Congregavit igitur Amasias Iudam et constituit eos per familias tribunosque et centuriones in universo Iuda et Beniamin. Et recensuit a viginti annis sursum invenitque trecenta milia iuvenum, qui egrederentur ad pugnam et tenerent hastam et clipeum. 
2 Chronicles 25 6 Mercede quoque conduxit de Israel centum milia robustorum centum talentis argenti.
2 Chronicles 25 7 Venit autem homo Dei ad illum et ait: “ O rex, ne egrediatur tecum exercitus Israel; non est enim Dominus cum Israel, cunctis filiis Ephraim. 
2 Chronicles 25 8 Quod si putas in robore exercitus bella consistere, superari te faciet Deus ab hostibus: Dei quippe est et adiuvare et in fugam vertere ”. 
2 Chronicles 25 9 Dixitque Amasias ad hominem Dei: “ Quid ergo fiet de centum talentis, quae dedi militibus Israel? ”. Et respondit ei homo Dei: “ Habet Dominus, unde tibi dare possit multo his plura ”. 
2 Chronicles 25 10 Separavit itaque Amasias exercitum, qui venerat ad eum ex Ephraim, ut reverteretur in locum suum; at illi contra Iudam vehementer irati reversi sunt in regionem suam.
2 Chronicles 25 11 Porro Amasias confidenter eduxit populum suum et abiit in vallem Salinarum percussitque filios Seir decem milia. 
2 Chronicles 25 12 Et alia decem milia virorum ceperunt filii Iudae et adduxerunt ad praeruptum cuiusdam petrae praecipitaveruntque eos de summo in praeceps, qui universi crepuerunt. 
2 Chronicles 25 13 At ille exercitus, quem remiserat Amasias, ne secum iret ad proelium, diffusus est in civitatibus Iudae a Samaria usque Bethoron et, interfectis tribus milibus, diripuit praedam magnam.
2 Chronicles 25 14 Amasias vero, post caedem Idumaeorum et allatos deos filiorum Seir, statuit illos in deos sibi et adorabat eos et illis adolebat. 
2 Chronicles 25 15 Quam ob rem iratus Dominus contra Amasiam misit ad illum prophetam, qui diceret ei: “ Cur adorasti deos, qui non liberaverunt populum suum de manu tua? ”. 
2 Chronicles 25 16 Cumque haec ille loqueretur, respondit ei: “ Num consiliarium regis fecimus te? Quiesce! Cur interficiam te? ”. Discedensque propheta: “ Sed scio, inquit, quod decrevit Deus occidere te, quia fecisti hoc et non acquievisti consilio meo ”.
2 Chronicles 25 17 Igitur Amasias rex Iudae, inito consilio, misit ad Ioas filium Ioachaz filii Iehu regem Israel dicens: “ Veni, videamus nos mutuo! ”. 
2 Chronicles 25 18 At ille remisit nuntium dicens: “ Carduus, qui est in Libano, misit ad cedrum Libani dicens: “Da filiam tuam filio meo uxorem”. Et ecce bestiae agri, quae erant in Libano, transierunt et conculcaverunt carduum. 
2 Chronicles 25 19 Dixisti: “Percussi Edom!”. Et idcirco erigitur cor tuum in superbiam. Sede in domo tua! Cur malum adversum te provocas, ut cadas et tu et Iuda tecum? ”.
2 Chronicles 25 20 Noluit audire Amasias, eo quod Domini esset voluntas, ut traderetur in manibus hostium propter cultum deorum Edom. 
2 Chronicles 25 21 Ascendit igitur Ioas rex Israel, et mutuos sibi praebuere conspectus: ipse et Amasias rex Iudae in Bethsames Iudae. 
2 Chronicles 25 22 Corruitque Iuda coram Israel et fugit in tabernacula sua. 
2 Chronicles 25 23 Porro Amasiam regem Iudae filium Ioas filii Ioachaz cepit Ioas rex Israel in Bethsames et adduxit in Ierusalem destruxitque murum eius a porta Ephraim usque ad portam Anguli quadringentis cubitis. 
2 Chronicles 25 24 Omne quoque aurum et argentum et universa vasa, quae repererat in domo Dei et apud Obededom in thesauris etiam domus regiae, necnon et obsides reduxit Samariam.
2 Chronicles 25 25 Vixit autem Amasias filius Ioas rex Iudae, postquam mortuus est Ioas filius Ioachaz rex Israel, quindecim annis. 
2 Chronicles 25 26 Reliqua vero gestorum Amasiae priorum et novissimorum scripta sunt in libro regum Iudae et Israel.
2 Chronicles 25 27 Qui postquam recessit a Domino, tetenderunt ei insidias in Ierusalem; cumque fugisset Lachis, miserunt post eum in Lachis et interfecerunt eum ibi. 
2 Chronicles 25 28 Reportantesque super equos sepelierunt eum cum patribus suis in civitate David.
2 Chronicles 26 1 Omnis autem populus Iudae Oziam annorum sedecim constituit regem pro patre suo Amasia. 
2 Chronicles 26 2 Ipse reaedificavit Ailath et restituit eam dicioni Iudae, postquam dormivit rex cum patribus suis.
2 Chronicles 26 3 Sedecim annorum erat Ozias, cum regnare coepisset, et quinquaginta duobus annis regnavit in Ierusalem. Nomen matris eius Iechelia de Ierusalem. 
2 Chronicles 26 4 Fecitque, quod erat rectum in oculis Domini iuxta omnia, quae fecerat Amasias pater eius. 
2 Chronicles 26 5 Et exquisivit Deum in diebus Zachariae, qui erudivit eum in timore Dei; et quamdiu requirebat Dominum, eum prosperari fecit Deus.
2 Chronicles 26 6 Denique egressus est et pugnavit contra Philisthim et destruxit murum Geth et murum Iabniae murumque Azoti. Aedificavit quoque oppida in regione Azoti et Philisthim. 
2 Chronicles 26 7 Et adiuvit eum Deus contra Philisthim et contra Arabas, qui habitabant in Gurbaal, et contra Meunitas. 
2 Chronicles 26 8 Pendebantque Ammonitae munera Oziae; et divulgatum est nomen eius usque ad introitum Aegypti, quia confortatus est in excelsum.
2 Chronicles 26 9 Aedificavitque Ozias turres in Ierusalem super portam Anguli et super portam Vallis et super Angulum firmavitque eas. 
2 Chronicles 26 10 Exstruxit etiam turres in solitudine et fodit cisternas plurimas, eo quod haberet multa pecora tam in Sephela quam in planitie; agricolas quoque habuit et vinitores in montibus et in campis fertilibus; erat quippe homo agriculturae deditus.
2 Chronicles 26 11 Fuit autem exercitus bellatorum eius, qui procedebant ad proelia in turmis secundum numerum census per manum Iehiel scribae Maasiaeque praefecti sub manu Hananiae, qui erat de ducibus regis. 
2 Chronicles 26 12 Omnisque numerus principum per familias virorum fortium duorum milium sescentorum. 
2 Chronicles 26 13 Et sub eis universus exercitus trecentorum et septem milium quingentorum, qui erant apti ad bella, ut pro rege contra adversarios dimicarent. 
2 Chronicles 26 14 Praeparavit quoque eis Ozias, id est cuncto exercitui, clipeos et hastas et galeas et loricas arcusque et fundas ad iaciendos lapides. 
2 Chronicles 26 15 Et fecit in Ierusalem machinas excogitatas arte, quas in turribus collocavit et in angulis murorum, ut mitterent sagittas et saxa grandia; egressumque est nomen eius procul, eo quod mirabiliter auxiliaretur ei Dominus et corroborasset illum.
2 Chronicles 26 16 Sed, cum roboratus esset, elevatum est cor eius in interitum suum, et deliquit contra Dominum Deum suum; ingressusque templum Domini adolere voluit incensum super altare thymiamatis. 
2 Chronicles 26 17 Statimque ingressus post eum Azarias sacerdos et cum eo sacerdotes Domini octoginta viri fortissimi; 
2 Chronicles 26 18 restiterunt regi atque dixerunt: “ Non est tui officii, Ozia, ut adoleas incensum Domino, sed sacerdotum, hoc est filiorum Aaron, qui consecrati sunt ad huiuscemodi ministerium. Egredere de sanctuario, quia praevaricatus es; et non reputabitur tibi in gloriam hoc a Domino Deo ”. 
2 Chronicles 26 19 Iratusque est Ozias et tenens in manu turibulum, ut adoleret incensum, minabatur sacerdotibus. Statimque orta est lepra in fronte eius coram sacerdotibus in domo Domini super altare thymiamatis. 
2 Chronicles 26 20 Cumque respexisset eum Azarias pontifex et omnes reliqui sacerdotes, viderunt lepram in fronte eius et festinato expulerunt eum; sed et ipse acceleravit egredi, eo quod malo afflixisset eum Dominus.
2 Chronicles 26 21 Fuit igitur Ozias rex leprosus usque ad diem mortis suae et habitavit in domo separata plenus lepra, eo quod abscissus fuerat de domo Domini. Porro Ioatham filius eius rexit domum regis et iudicabat populum terrae.
2 Chronicles 26 22 Reliqua autem gestorum Oziae priorum et novissimorum scripsit Isaias filius Amos propheta. 
2 Chronicles 26 23 Dormivitque Ozias cum patribus suis, et sepelierunt eum in agro regalium sepulcrorum, eo quod dicebant: “ Erat leprosus ”. Regnavitque Ioatham filius eius pro eo.
2 Chronicles 27 1 Viginti quinque annorum erat Ioatham, cum regnare coepisset, et sedecim annis regnavit in Ierusalem. Nomen matris eius Ierusa filia Sadoc. 
2 Chronicles 27 2 Fecitque, quod rectum erat coram Domino iuxta omnia, quae fecerat Ozias pater suus, excepto quod non est ingressus templum Domini, et adhuc populus delinquebat.
2 Chronicles 27 3 Ipse aedificavit portam domus Domini Superiorem et in muro Ophel multa construxit. 
2 Chronicles 27 4 Urbes quoque aedificavit in montibus Iudae et in saltibus castella et turres. 
2 Chronicles 27 5 Ipse pugnavit contra regem filiorum Ammon et vicit eos, dederuntque ei filii Ammon in anno illo centum talenta argenti et decem milia choros tritici ac totidem choros hordei; haec ei praebuerunt filii Ammon etiam in anno secundo et tertio. 
2 Chronicles 27 6 Corroboratusque est Ioatham, eo quod direxisset vias suas coram Domino Deo suo.
2 Chronicles 27 7 Reliqua autem gestorum Ioatham et omnes pugnae eius et viae scriptae sunt in libro regum Israel et Iudae. 
2 Chronicles 27 8 Viginti quinque annorum erat, cum regnare coepisset, et sedecim annis regnavit in Ierusalem. 
2 Chronicles 27 9 Dormivitque Ioatham cum patribus suis, et sepelierunt eum in civitate David; et regnavit Achaz filius eius pro eo.
2 Chronicles 28 1 Viginti annorum erat Achaz, cum regnare coepis set, et sedecim annis regnavit in Ierusalem. Non fecit rectum in conspectu Domini sicut David pater eius, 
2 Chronicles 28 2 sed ambulavit in viis regum Israel. Insuper et simulacra fudit Baalim. 
2 Chronicles 28 3 Ipse est, qui adolevit in valle filii Ennom et lustravit filios suos in igne iuxta abominationes gentium, quas expulit Dominus coram filiis Israel. 
2 Chronicles 28 4 Sacrificabat quoque et thymiama succendebat in excelsis et in collibus et sub omni ligno frondoso.
2 Chronicles 28 5 Tradiditque eum Dominus Deus eius in manu regis Syriae, qui percussit eum multosque captivos de eo cepit et adduxit in Damascum. Manibus quoque regis Israel traditus est et percussus plaga grandi. 
2 Chronicles 28 6 Occidit enim Phacee filius Romeliae de Iuda centum viginti milia in die uno, omnes viros bellatores, eo quod reliquissent Dominum, Deum patrum suorum. 
2 Chronicles 28 7 Eodem tempore occidit Zechri vir potens ex Ephraim Maasiam filium regis et Ezricam praefectum domus, Elcanam quoque secundum a rege. 
2 Chronicles 28 8 Ceperuntque filii Israel de fratribus suis ducenta milia mulierum, puerorum et puellarum, et infinitam praedam pertuleruntque eam in Samariam.
2 Chronicles 28 9 Erat autem ibi propheta Domini nomine Oded, qui egressus obviam exercitui venienti in Samariam dixit eis: “ Ecce, iratus Dominus, Deus patrum vestrorum, contra Iudam tradidit eos in manibus vestris, et occidistis eos atrociter, ita ut ad caelum pertingeret vestra crudelitas. 
2 Chronicles 28 10 Insuper filios Iudae et Ierusalem vultis vobis subicere in servos et ancillas. Attamen nonne vos ipsi estis in culpa coram Domino Deo vestro? 
2 Chronicles 28 11 Audite ergo consilium meum et reducite captivos, quos adduxistis de fratribus vestris, quia magnus furor Domini imminet vobis ”. 
2 Chronicles 28 12 Steterunt itaque viri de principibus filiorum Ephraim, Azarias filius Iohanan, Barachias filius Mosollamoth, Ezechias filius Sellum et Amasa filius Adali, contra eos, qui veniebant de proelio, 
2 Chronicles 28 13 et dixerunt eis: “ Non introducetis huc captivos, quia ad culpam coram Domino, quae iam est super nos, vultis adicere super peccata nostra et culpam nostram. Grandis quippe culpa est nobis, et ira furoris Domini super Israel ”.
2 Chronicles 28 14 Dimiseruntque viri bellatores captivos et universa, quae ceperant, coram principibus et omni multitudine. 
2 Chronicles 28 15 Et surrexerunt viri nominatim designati et confortaverunt captivos omnesque, qui nudi erant, vestierunt de spoliis. Cumque vestissent eos et calceassent et refecissent cibo ac potu unxissentque, deduxerunt eos sollicite, et quidem omnes vacillantes in iumentis, et adduxerunt Iericho civitatem Palmarum ad fratres eorum. Ipsique reversi sunt Samariam.
2 Chronicles 28 16 Tempore illo misit rex Achaz ad regem Assyriorum auxilium postulans.
2 Chronicles 28 17 Venerunt enim et Idumaei et percusserunt Iudam et ceperunt captivos. 
2 Chronicles 28 18 Philisthim quoque diffusi sunt per urbes Sephelae et Nageb Iudae ceperuntque Bethsames et Aialon et Gederoth, Socho quoque cum viculis eius et Thamnan et Gamzo cum viculis earum et habitaverunt in eis. 
2 Chronicles 28 19 Humiliaverat enim Dominus Iudam propter Achaz regem Israel, eo quod relaxasset ei frenum et contemptui habuisset Dominum. 
2 Chronicles 28 20 Venitque contra eum Theglathphalasar rex Assyriorum, qui afflixit eum, non autem confortavit. 
2 Chronicles 28 21 Achaz enim, spoliata domo Domini et domo regis et principum, dedit regi Assyriorum munera, et tamen nihil ei profuit.
2 Chronicles 28 22 Insuper et in tempore angustiae suae auxit contemptum in Dominum. Ipse rex Achaz 
2 Chronicles 28 23 immolavit diis Damasci victimas percussoribus suis et dixit: “ Dii regum Syriae auxiliantur eis; quos ego placabo hostiis, et aderunt mihi ”, cum e contrario ipsi fuerint ruina ei et universo Israel. 
2 Chronicles 28 24 Direptis itaque Achaz omnibus vasis domus Dei atque confractis, clausit ianuas templi Dei et fecit sibi altaria in universis angulis Ierusalem. 
2 Chronicles 28 25 In singulis quoque urbibus Iudae exstruxit excelsa ad adolendum diis alienis atque ad iracundiam provocavit Dominum, Deum patrum suorum.
2 Chronicles 28 26 Reliqua autem gestorum eius et omnium operum suorum priorum et novissimorum scripta sunt in libro regum Iudae et Israel. 
2 Chronicles 28 27 Dormivitque Achaz cum patribus suis, et sepelierunt eum in civitate Ierusalem; non autem posuerunt eum in sepulcra regum Israel. Regnavitque Ezechias filius eius pro eo.
2 Chronicles 29 1 Igitur Ezechias regnare coepit, cum viginti quinque esset annorum, et viginti novem annis regnavit in Ierusalem. Nomen matris eius Abi filia Zachariae. 
2 Chronicles 29 2 Fecitque, quod erat placitum in conspectu Domini, iuxta omnia, quae fecerat David pater eius.
2 Chronicles 29 3 Ipse anno et mense primo regni sui aperuit valvas domus Domini et instauravit eas. 
2 Chronicles 29 4 Adduxitque sacerdotes atque Levitas et congregavit eos in plateam orientalem 
2 Chronicles 29 5 dixitque ad eos: “ Audite me, Levitae! Nunc sanctificamini; mundate domum Domini, Dei patrum vestrorum, et auferte omnem immunditiam de sanctuario. 
2 Chronicles 29 6 Peccaverunt patres nostri et fecerunt malum in conspectu Domini Dei nostri derelinquentes eum; averterunt facies suas a tabernaculo Domini et praebuerunt dorsum. 
2 Chronicles 29 7 Insuper clauserunt ostia, quae erant in porticu, et exstinxerunt lucernas incensumque non adoleverunt et holocausta non obtulerunt in sanctuario Deo Israel. 
2 Chronicles 29 8 Concitatus est itaque furor Domini super Iudam et Ierusalem; tradiditque eos in commotionem et in stuporem et in sibilum, sicut ipsi cernitis oculis vestris. 
2 Chronicles 29 9 En, corruerunt patres nostri gladiis, filii nostri et filiae nostrae et coniuges captivae ductae sunt propter hoc scelus. 
2 Chronicles 29 10 Nunc igitur placet mihi, ut ineam foedus cum Domino, Deo Israel, et avertat a nobis furorem irae suae. 
2 Chronicles 29 11 Filii mei, nolite neglegere; vos enim elegit Dominus, ut stetis coram eo et ministretis illi colatisque eum et adoleatis ”.
2 Chronicles 29 12 Surrexerunt ergo Levitae, Mahath filius Amasai et Ioel filius Azariae de filiis Caath; porro de filiis Merari Cis filius Abdi et Azarias filius Iallelel; de filiis autem Gerson Ioah filius Zimma et Eden filius Ioah; 
2 Chronicles 29 13 at vero de filiis Elisaphan Semri et Iehiel; de filiis quoque Asaph Zacharias et Matthanias; 
2 Chronicles 29 14 necnon de filiis Heman Iahiel et Semei; sed et de filiis Idithun Semeias et Oziel. 
2 Chronicles 29 15 Congregaveruntque fratres suos et sanctificati sunt et ingressi iuxta mandatum regis et imperium Domini, ut expiarent domum Dei. 
2 Chronicles 29 16 Sacerdotes quoque ingressi intra templum Domini, ut mundarent illud, extulerunt omnem immunditiam, quam intro reppererant in vestibulum domus Domini, quam tulerunt Levitae et asportaverunt ad torrentem Cedron foras. 
2 Chronicles 29 17 Coeperunt autem prima die mensis primi sanctificare et in die octava eiusdem mensis ingressi sunt porticum templi Domini et sanctificaverunt templum Domini diebus octo; et in die sexta decima mensis eiusdem, quod coeperant, impleverunt. 
2 Chronicles 29 18 Ingressi quoque sunt ad Ezechiam regem et dixerunt ei: “ Mundavimus omnem domum Domini et altare holocausti vasaque eius necnon et mensam propositionis cum omnibus vasis suis 
2 Chronicles 29 19 cunctamque templi supellectilem, quam removerat rex Achaz in regno suo in praevaricatione sua, restituimus et sanctificavimus. Ecce exposita sunt omnia coram altari Domini ”.
2 Chronicles 29 20 Consurgensque diluculo Ezechias rex adunavit principes civitatis et ascendit domum Domini. 
2 Chronicles 29 21 Attuleruntque simul tauros septem, arietes septem, agnos septem et hircos septem pro peccato, pro regno, pro sanctuario, pro Iuda; dixit quoque sacerdotibus filiis Aaron, ut offerrent super altare Domini. 
2 Chronicles 29 22 Mactaverunt igitur tauros et susceperunt sacerdotes sanguinem et fuderunt illum super altare; mactaverunt etiam arietes et illorum sanguinem super altare fuderunt; immolaverunt agnos et fuderunt super altare sanguinem. 
2 Chronicles 29 23 Applicaverunt hircos pro peccato coram rege et universa multitudine imposueruntque manus suas super eos, 
2 Chronicles 29 24 et immolaverunt illos sacerdotes et asperserunt sanguinem eorum super altare pro piaculo universi Israelis; pro omni quippe Israel praeceperat rex, ut holocaustum fieret et pro peccato.
2 Chronicles 29 25 Constituit quoque Levitas in domo Domini cum cymbalis et psalteriis et citharis secundum dispositionem David et Gad videntis regis et Nathan prophetae; siquidem Domini praeceptum fuit per manum prophetarum eius. 
2 Chronicles 29 26 Steteruntque Levitae tenentes organa David, et sacerdotes tubas. 
2 Chronicles 29 27 Et iussit Ezechias, ut offerrent holocaustum super altare; cumque offerretur holocaustum, coeperunt laudes canere Domino et clangere tubis atque in diversis organis David regis Israel concrepare. 
2 Chronicles 29 28 Omni autem turba adorante, cantores et ii, qui tenebant tubas, erant in officio suo, donec compleretur holocaustum. 
2 Chronicles 29 29 Cumque finita esset oblatio, incurvatus est rex et omnes, qui erant cum eo, et adoraverunt. 
2 Chronicles 29 30 Praecepitque Ezechias et principes Levitis, ut laudarent Dominum verbis David et Asaph videntis; qui laudaverunt eum magna laetitia et curvato genu adoraverunt.
2 Chronicles 29 31 Ezechias autem etiam haec addidit: “ Nunc, impletis manibus vestris Domino, accedite et afferte victimas et sacrificia pro gratiarum actione in domo Domini ”. Attulit ergo universa multitudo hostias et sacrificia pro gratiarum actione, et omnis voluntarius et proni animi holocausta. 
2 Chronicles 29 32 Porro numerus holocaustorum, quae attulit multitudo, hic fuit: tauros septuaginta, arietes centum, agnos ducentos, in holocaustum Domino omnia haec. 
2 Chronicles 29 33 Sanctificaveruntque Domino boves sescentos et oves tria milia. 
2 Chronicles 29 34 Sacerdotes vero pauci erant nec poterant sufficere, ut pelles holocaustorum detraherent; unde et Levitae fratres eorum adiuverunt eos, donec impleretur opus, et sanctificarentur sacerdotes; Levitae quippe recti corde, ut sanctificarentur magis quam sacerdotes. 
2 Chronicles 29 35 Fuerunt igitur holocausta plurima, adipes pacificorum et libamina, quae pertinebant ad holocausta. Restitutus est ita cultus domus Domini. 
2 Chronicles 29 36 Laetatusque est Ezechias et omnis populus de eo, quod paravit Dominus populo; repente quippe hoc factum est.
2 Chronicles 30 1 Misit quoque Ezechias ad omnem Israel et Iudam scri psitque et epistulas ad Ephraim et Manassen, ut venirent ad domum Domini in Ierusalem et facerent Pascha Domino, Deo Israel. 
2 Chronicles 30 2 Inito quoque consilio regis et principum et universi coetus in Ierusalem, decreverunt, ut facerent Pascha mense secundo. 
2 Chronicles 30 3 Non enim potuerant facere in tempore suo, quia sacerdotes, qui possent sufficere, sanctificati non fuerant, et populus necdum congregatus erat in Ierusalem. 
2 Chronicles 30 4 Placuit ergo sermo regi et omni multitudini, 
2 Chronicles 30 5 et decreverunt, ut mitterent nuntios in universum Israel de Bersabee usque Dan, ut venirent et facerent Pascha Domino, Deo Israel, in Ierusalem; in plurima enim multitudine non fecerant, sicut lege praescriptum est.
2 Chronicles 30 6 Perrexeruntque cursores cum epistulis ex regis manu et principum eius in universum Israel et Iudam, iuxta quod rex iusserat, praedicantes: “ Filii Israel, revertimini ad Dominum, Deum Abraham et Isaac et Israel, ut revertatur ad reliquias, quae effugerunt manum regum Assyriorum. 
2 Chronicles 30 7 Nolite fieri sicut patres vestri et fratres, qui recesserunt a Domino, Deo patrum suorum, et tradidit eos in interitum, ut ipsi cernitis. 
2 Chronicles 30 8 Nolite nunc indurare cervices vestras sicut patres vestri. Tradite manus Domino et venite ad sanctuarium eius, quod sanctificavit in aeternum; servite Domino Deo vestro, ut avertatur a vobis ira furoris eius. 
2 Chronicles 30 9 Si enim vos reversi fueritis ad Dominum, fratres vestri et filii habebunt misericordiam coram dominis suis, qui illos duxere captivos, et revertentur in terram hanc: misericors enim et clemens est Dominus Deus vester et non avertet faciem suam a vobis, si reversi fueritis ad eum ”.
2 Chronicles 30 10 Igitur cursores pergebant de civitate in civitatem per terram Ephraim et Manasse usque Zabulon, illis irridentibus et subsannantibus eos. 
2 Chronicles 30 11 Attamen quidam viri ex Aser et Manasse et Zabulon se humiliaverunt et venerunt Ierusalem. 
2 Chronicles 30 12 In Iuda quoque facta est manus Domini, ut daret eis cor unum, ut facerent praeceptum regis et principum iuxta verbum Domini.
2 Chronicles 30 13 Congregatus est ergo in Ierusalem populus multus, ut faceret sollemnitatem Azymorum in mense secundo, ecclesia magna valde. 
2 Chronicles 30 14 Et surgentes destruxerunt altaria, quae erant in Ierusalem, atque universa thymiamateria subvertentes proiecerunt in torrentem Cedron.
2 Chronicles 30 15 Et mactaverunt Pascha quarta decima die mensis secundi; sacerdotes autem atque Levitae confusi sanctificati sunt et attulerunt holocausta in domum Domini. 
2 Chronicles 30 16 Steteruntque in ordine suo iuxta dispositionem et legem Moysi hominis Dei, sacerdotes vero suscipiebant effundendum sanguinem de manibus Levitarum, 
2 Chronicles 30 17 eo quod multi in coetu sanctificati non essent; idcirco Levitae mactaverunt victimas Paschae omnibus, qui non erant mundi, ut sanctificarent illas Domino. 
2 Chronicles 30 18 Valde magna enim pars populi, de Ephraim et Manasse et Issachar et Zabulon, non erant mundati; et comederunt Pascha non iuxta, quod scriptum est. Et oravit pro eis Eze chias dicens: “ Dominus bonus propitietur 
2 Chronicles 30 19 cunctis, qui direxerunt cor suum, ut requirerent Dominum, Deum patrum suorum, quamvis non secundum munditiam sanctuarii ”. 
2 Chronicles 30 20 Quem exaudivit Dominus, et placatus est populo.
2 Chronicles 30 21 Feceruntque filii Israel, qui inventi sunt in Ierusalem, sollemnitatem Azymorum septem diebus in laetitia magna, laudaverunt Dominum et per singulos dies Levitae et sacerdotes per organa benesonantia. 
2 Chronicles 30 22 Et locutus est Ezechias ad cor omnium Levitarum, qui habebant intellegentiam bonam super Domino; et compleverunt sollemnitatem septem dierum immolantes victimas pacificorum et laudantes Dominum, Deum patrum suorum.
2 Chronicles 30 23 Placuitque universae multitudini, ut celebrarent etiam alios dies septem, quod et fecerunt cum ingenti gaudio. 
2 Chronicles 30 24 Ezechias enim rex Iudae praebuerat multitudini mille tauros et septem milia ovium; principes vero dederant populo tauros mille et oves decem milia; sanctificata est ergo sacerdotum plurima multitudo. 
2 Chronicles 30 25 Et hilaritate perfusa est omnis turba Iudae, tam sacerdotum et Levitarum quam universae frequentiae, quae venerat ex Israel, advenae quoque, qui venerant de terra Israel vel habitabant in Iuda. 
2 Chronicles 30 26 Factaque est grandis laetitia in Ierusalem, qualis a diebus Salomonis filii David regis Israel in ea urbe non fuerat. 
2 Chronicles 30 27 Surrexerunt autem sacerdotes levitici generis benedicentes populo; et exaudita est vox eorum, pervenitque oratio eorum in habitaculum sanctum eius in caelum.
2 Chronicles 31 1 Cumque haec fuissent rite celebrata, egressus est omnis Israel, qui inventus fuerat in urbibus Iudae, et fregerunt simulacra succideruntque palos, demoliti sunt excelsa et altaria destruxerunt non solum de universo Iuda et Beniamin, sed et de Ephraim quoque et Manasse, donec penitus everterent. Reversique sunt omnes filii Israel in possessiones et civitates suas.
2 Chronicles 31 2 Ezechias autem constituit turmas sacerdotales et leviticas per divisiones suas, unumquemque in officio proprio tam sacerdotum videlicet quam Levitarum, ad holocausta et pacifica, ut ministrarent et confiterentur canerentque laudes in portis castrorum Domini.
2 Chronicles 31 3 Pars autem regis erat, ut de propria eius substantia offerretur holocaustum mane semper et vespere, sabbatis quoque et calendis et sollemnitatibus ceteris, sicut scriptum est in lege Moysi.
2 Chronicles 31 4 Praecepit etiam populo habitanti Ierusalem, ut darent partes sacerdotibus et Levitis, ut possent vacare legi Domini.
2 Chronicles 31 5 Quod cum percrebruisset in auribus multitudinis, plurimas obtulere primitias filii Israel frumenti, vini et olei, mellis quoque et omnium, quae gignit humus, et decimas obtulerunt de omnibus abundanter. 
2 Chronicles 31 6 Sed et filii Israel et Iudae, qui habitabant in urbibus Iudae, obtulerunt decimas boum et ovium decimasque sanctorum, quae sanctificabant Domino Deo suo; atque universa portantes fecerunt acervos plurimos.
2 Chronicles 31 7 Mense tertio coeperunt acervorum iacere fundamenta et mense septimo compleverunt eos. 
2 Chronicles 31 8 Cumque ingressi fuissent Ezechias et principes, viderunt acervos et benedixerunt Domino ac populo Israel. 
2 Chronicles 31 9 Interrogavitque Ezechias sacerdotes et Levitas, cur ita iacerent acervi. 
2 Chronicles 31 10 Respondit illi Azarias sacerdos primus de stirpe Sadoc dicens: “ Ex quo coeperunt offerre donationem in domum Domini, comedimus et saturati sumus, et remanserunt plurima, eo quod benedixerit Dominus populo suo; reliquiarum autem copia est ista, quam cernis ”.
2 Chronicles 31 11 Praecepit igitur Ezechias, ut praepararent cellas in domo Domini. Quod cum fecissent, 
2 Chronicles 31 12 intulerunt tam donationem quam decimas et quaecumque sanctificaverant fideliter. Fuit autem praefectus eorum Chonenias Levita et Semei frater eius secundus, 
2 Chronicles 31 13 post quem Iahiel et Azazias et Nahath et Asael et Ierimoth, Iozabad quoque et Eliel et Iesmachias et Mahath et Banaias praepositi sub manibus Choneniae et Semei fratris eius ex imperio Ezechiae regis et Azariae pontificis domus Dei.
2 Chronicles 31 14 Core vero filius Iemna Levites et ianitor orientalis portae praepositus erat iis, quae sponte offerebantur Domino, ad distribuendum donationem Domini et sanctissima. 
2 Chronicles 31 15 Et sub cura eius Eden et Beniamin, Iesua et Semeias, Amarias quoque et Sechenias in civitatibus sacerdotum, ut fideliter distribuerent fratribus suis tam maioribus quam minoribus in divisionibus suis, 
2 Chronicles 31 16 dummodo recensiti essent mares ab annis tribus et supra, cuncti qui ingrediebantur templum Domini, ut singulorum dierum ministeria observarent iuxta divisiones suas.
2 Chronicles 31 17 Sacerdotes recensiti erant per familias, et Levitae a vicesimo anno et supra per ministeria et turmas suas. 
2 Chronicles 31 18 Et recensita erat universa familia omnis turmae, tam pro uxoribus quam liberis eorum utriusque sexus, quia in fidelitate servitii ipsorum sanctificati erant omnes. 
2 Chronicles 31 19 Porro pro filiis Aaron, sacerdotibus in agris et suburbanis urbium singularum dispositi erant nominatim viri, qui partes distribuerent universo sexui masculino de sacerdotibus et omni, qui recensitus erat inter Levitas.
2 Chronicles 31 20 Fecit ergo Ezechias secundum haec in omni Iuda operatusque est bonum et rectum et verum coram Domino Deo suo. 
2 Chronicles 31 21 Et in universo opere, quod coepit in servitio domus Dei, et iuxta legem et praeceptum volens requirere Deum suum, in toto corde suo operatus et prosperatus est.
2 Chronicles 32 1 Post quae et huiuscemodi fidem venit Sennacherib rex Assyriorum et ingressus Iudam obsedit civitates munitas volens eas capere.
2 Chronicles 32 2 Quod cum vidisset Ezechias, venisse scilicet Sennacherib et totum belli impetum verti contra Ierusalem, 
2 Chronicles 32 3 inito cum principibus consilio virisque fortissimis, ut obturarent capita fontium, qui erant extra urbem, et, hoc omnium decernente sententia, 
2 Chronicles 32 4 congregata est plurima multitudo, et obturaverunt cunctos fontes et rivum, qui fluebat in medio terrae, dicentes: “ Ne veniant reges Assyriorum et inveniant aquarum abundantiam! ”. 
2 Chronicles 32 5 Aedificavit quoque agens industrie omnem murum, qui fuerat dissipatus, et exstruxit turres desuper et forinsecus alterum murum instauravitque Mello in civitate David et fecit iacula plurima et clipeos. 
2 Chronicles 32 6 Constituitque principes belli super populum et convocavit illos ad se in platea portae civitatis ac locutus est ad cor eorum dicens: 
2 Chronicles 32 7 “ Viriliter agite et confortamini! Nolite timere nec paveatis regem Assyriorum et universam multitudinem, quae est cum eo. Multo enim plures nobiscum sunt quam cum illo: 
2 Chronicles 32 8 cum illo est brachium carneum, nobiscum autem Dominus Deus noster, qui auxiliator est noster pugnatque pro nobis ”. Confortatusque est populus huiuscemodi verbis Ezechiae regis Iudae.
2 Chronicles 32 9 Quae postquam gesta sunt, misit Sennacherib rex Assyriorum servos suos Ierusalem — ipse enim cum universo exercitu obsidebat Lachis — ad Ezechiam regem Iudae et ad omnem populum, qui erat in urbe, dicens: 
2 Chronicles 32 10 “ Haec dicit Sennacherib rex Assyriorum: In quo habentes fiduciam sedetis obsessi in Ierusalem? 
2 Chronicles 32 11 Nonne Ezechias decipit vos, ut tradat morti in fame et siti affirmans quod Dominus Deus vester liberet vos de manu regis Assyriorum? 
2 Chronicles 32 12 Numquid non iste est Ezechias, qui destruxit excelsa illius et altaria et praecepit Iudae et Ierusalem dicens: “Coram altari uno adorabitis et in ipso comburetis sacrificia”? 
2 Chronicles 32 13 An ignoratis quae ego fecerim et patres mei cunctis terrarum populis? Numquid praevaluerunt dii gentium terrarum liberare regionem suam de manu mea? 
2 Chronicles 32 14 Quis est de universis diis gentium, quas deleverunt patres mei, qui potuerit eruere populum suum de manu mea, ut possit etiam Deus vester eruere vos de hac manu? 
2 Chronicles 32 15 Non vos ergo decipiat Ezechias nec vana persuasione deludat, neque credatis ei! Si enim nullus potuit deus cunctarum gentium atque regnorum liberare populum suum de manu mea et de manu patrum meorum, quanto minus Deus vester poterit eruere vos de manu mea! ”.
2 Chronicles 32 16 Sed et alia multa locuti sunt servi eius contra Dominum Deum et contra Ezechiam servum eius. 
2 Chronicles 32 17 Epistulas quoque scripsit plenas blasphemiae in Dominum, Deum Israel, et locutus est adversus eum: “ Sicut dii gentium terrarum non potuerunt liberare populos suos de manu mea, sic et Deus Ezechiae eruere non poterit populum suum de manu ista ”.
2 Chronicles 32 18 Insuper et clamore magno, lingua Iudaica, ad populum Ierusalem, qui sedebat in muro, personabant, ut terrerent et perturbarent eos et caperent civitatem. 
2 Chronicles 32 19 Locutusque est Sennacherib contra Deum Ierusalem sicut adversum deos populorum terrae opera manuum hominum.
2 Chronicles 32 20 Oraverunt igitur Ezechias rex et Isaias filius Amos prophetes adversum hanc blasphemiam ac vociferati sunt in caelum. 
2 Chronicles 32 21 Et misit Dominus angelum, qui percussit omnem virum robustum et bellatorem et principem in castris regis Assyriorum; reversusque est cum ignominia in terram suam. Cumque ingressus esset domum dei sui, filii, qui egressi fuerant de visceribus eius, interfecerunt eum ibi gladio. 
2 Chronicles 32 22 Salvavit ergo Dominus Ezechiam et habitatores Ierusalem de manu Sennacherib regis Assyriorum et de manu omnium et praestitit eis quietem per circuitum. 
2 Chronicles 32 23 Multi etiam deferebant munera Domino in Ierusalem et res pretiosas Ezechiae regi Iudae, qui exaltatus est post haec coram cunctis gentibus.
2 Chronicles 32 24 In diebus illis aegrotavit Ezechias usque ad mortem et oravit Dominum; exaudivitque eum et dedit ei signum. 
2 Chronicles 32 25 Sed non iuxta beneficia, quae acceperat, retribuit, quia elevatum est cor eius; et facta est contra eum ira et contra Iudam et Ierusalem. 
2 Chronicles 32 26 Humiliatusque est postea, eo quod exaltatum fuisset cor eius, tam ipse quam habitatores Ierusalem; et idcirco non venit super eos ira Domini in diebus Ezechiae.
2 Chronicles 32 27 Fuit autem Ezechias dives et inclitus valde; et thesauros sibi plurimos congregavit argenti, auri et lapidis pretiosi, aromatum et clipeorum omnisque generis rerum pretiosarum. 
2 Chronicles 32 28 Apothecas quoque frumenti, vini et olei et praesepia omnium iumentorum caulasque pecoribus 
2 Chronicles 32 29 et urbes exaedificavit sibi; habebat quippe greges ovium et armentorum innumerabiles, eo quod dedisset ei Deus substantiam multam nimis.
2 Chronicles 32 30 Ipse est Ezechias, qui obturavit superiorem exitum aquarum Gihon et avertit eas subter ad occidentem urbis David. In omnibus operibus suis prosperatus est. 
2 Chronicles 32 31 Attamen sic in legatione principum Babylonis, qui missi fuerant ad eum, ut interrogarent de portento, quod acciderat super terram, dereliquit eum Deus, ut tentaretur, et nota fierent omnia, quae erant in corde eius.
2 Chronicles 32 32 Reliqua autem gestorum Ezechiae et misericordiarum eius scripta sunt in visione Isaiae filii Amos prophetae et in libro regum Iudae et Israel. 
2 Chronicles 32 33 Dormivitque Ezechias cum patribus suis, et sepelierunt eum in ascensu ad sepulcra filiorum David; et celebravit eius exsequias universus Iuda et omnes habitatores Ierusalem. Regnavitque Manasses filius eius pro eo.
2 Chronicles 33 1 Duodecim annorum erat Manasses, cum regnare coe pisset, et quinquaginta quinque annis regnavit in Ierusalem.
2 Chronicles 33 2 Fecit autem malum coram Domino iuxta abominationes gentium, quas expulit Dominus coram filiis Israel. 
2 Chronicles 33 3 Et conversus instauravit excelsa, quae demolitus fuerat Ezechias pater eius, construxitque aras Baalim et fecit palos et adoravit omnem militiam caeli et coluit eam. 
2 Chronicles 33 4 Aedificavit quoque altaria in domo Domini, de qua dixerat Dominus: “ In Ierusalem erit nomen meum in aeternum ”. 
2 Chronicles 33 5 Aedificavit autem ea cuncto exercitui caeli in duobus atriis domus Domini. 
2 Chronicles 33 6 Transireque fecit filios suos per ignem in valle filii Ennom. Hariolatus est, sectabatur auguria, maleficis artibus inserviebat, habebat secum pythones et aruspices; multaque mala operatus est coram Domino, ut irritaret eum. 
2 Chronicles 33 7 Posuit quoque sculptile, idolum, quod fecerat, in domo Dei, de qua locutus est Deus ad David et ad Salomonem filium eius dicens: “ In domo hac et in Ierusalem, quam elegi de cunctis tribubus Israel, ponam nomen meum in sempiternum. 
2 Chronicles 33 8 Et moveri non faciam pedem Israel de terra, quam tradidi patribus eorum, ita dumtaxat si custodierint facere, quae praecepi eis, cunctamque legem et praecepta atque iudicia, per manum Moysi ”.
2 Chronicles 33 9 Igitur Manasses seduxit Iudam et habitatores Ierusalem, ut facerent malum super omnes gentes, quas subverterat Dominus a facie filiorum Israel.
2 Chronicles 33 10 Locutusque est Dominus ad eum et ad populum illius, et attendere noluerunt. 
2 Chronicles 33 11 Idcirco superinduxit eis principes exercitus regis Assyriorum; ceperuntque Manassen compedibus et vinctum catenis duxerunt Babylonem. 
2 Chronicles 33 12 Qui, postquam coangustatus est, oravit Dominum Deum suum et egit paenitentiam valde coram Deo patrum suorum. 
2 Chronicles 33 13 Deprecatusque est eum, et placatus ei exaudivit orationem eius reduxitque eum Ierusalem in regnum suum; et cognovit Manasses quod Dominus ipse esset Deus.
2 Chronicles 33 14 Post haec aedificavit murum extra civitatem David ad occidentem Gihon in convalle et ad introitum portae Piscium per circuitum Ophel et exaltavit illum vehementer; constituitque principes exercitus in cunctis civitatibus Iudae munitis. 
2 Chronicles 33 15 Et abstulit deos alienos et idolum de domo Domini, aras quoque, quas fecerat in monte domus Domini et in Ierusalem, et proiecit omnia extra urbem. 
2 Chronicles 33 16 Porro instauravit altare Domini et immolavit super illud victimas pacificorum et pro gratiarum actione praecepitque Iudae, ut serviret Domino, Deo Israel. 
2 Chronicles 33 17 Attamen adhuc populus immolabat in excelsis Domino Deo suo.
2 Chronicles 33 18 Reliqua autem gestorum Manasse et obsecratio eius ad Deum suum, verba quoque videntium, qui loquebantur ad eum in nomine Domini, Dei Israel, continentur in sermonibus regum Israel. 
2 Chronicles 33 19 Oratio quoque eius et exauditio et cuncta peccata atque contemptus, loca etiam, in quibus aedificavit excelsa et fecit palos et statuas, antequam ageret paenitentiam, scripta sunt in sermonibus Hozai. 
2 Chronicles 33 20 Dormivit ergo Manasses cum patribus suis, et sepelierunt eum in domo sua. Regnavitque pro eo filius eius Amon.
2 Chronicles 33 21 Viginti duorum annorum erat Amon, cum regnare coepisset, et duobus annis regnavit in Ierusalem. 
2 Chronicles 33 22 Fecitque malum in conspectu Domini, sicut fecerat Manasses pater eius, et cunctis idolis, quae Manasses fuerat fabricatus, immolavit atque servivit. 
2 Chronicles 33 23 Et non humiliavit se ante faciem Domini, sicut humiliaverat se Manasses pater eius, et multo maiora deliquit. 
2 Chronicles 33 24 Cumque coniurassent adversus eum servi sui, interfecerunt eum in domo sua. 
2 Chronicles 33 25 Porro populus terrae, caesis omnibus, qui conspiraverant contra regem Amon, consti tuit regem Iosiam filium eius pro eo.
2 Chronicles 34 1 Octo annorum erat Iosias, cum regnare coepisset, et tri ginta et uno annis regnavit in Ierusalem. 
2 Chronicles 34 2 Fecitque quod erat rectum in conspectu Domini, et ambulavit in viis David patris sui; non declinavit neque ad dextram neque ad sinistram.
2 Chronicles 34 3 Octavo autem anno regni sui, cum adhuc esset puer, coepit quaerere Deum patris sui David; et duodecimo anno coepit mundare Iudam et Ierusalem ab excelsis et palis sculptilibusque et conflatilibus. 
2 Chronicles 34 4 Destruxeruntque coram eo aras Baalim; et thymiamateria, quae eis superposita fuerant, demolitus est; palos etiam et sculptilia et conflatilia succidit atque comminuit et super tumulos eorum, qui eis immolare consueverant, fragmenta dispersit. 
2 Chronicles 34 5 Ossa praeterea sacerdotum combussit in altaribus ipsorum; mundavitque Iudam et Ierusalem, 
2 Chronicles 34 6 sed et in urbibus Manasse et Ephraim et Simeon usque Nephthali, in plateis eorum undique 
2 Chronicles 34 7 dissipavit altaria et palos et sculptilia contrivit in frusta; cunctaque thymiamateria demolitus est de universa terra Israel et reversus est Ierusalem.
2 Chronicles 34 8 Igitur anno octavo decimo regni sui, cum mundaret terram et domum, misit Saphan filium Eseliae et Maasiam principem civitatis et Ioah filium Ioachaz a commentariis, ut instaurarent domum Domini Dei sui. 
2 Chronicles 34 9 Qui venerunt ad Helciam sacerdotem magnum acceptamque ab eo pecuniam, quae illata fuerat in domum Domini, et quam congregaverant Levitae ianitores de Manasse et Ephraim et universis reliquiis Israel ab omni quoque Iuda et Beniamin et habitatoribus Ierusalem, 
2 Chronicles 34 10 tradiderunt in manibus opificum, qui praeerant in domo Domini, et illi dederunt eam operariis, qui operabantur in domo Domini, ut instaurarent templum et infirma quaeque sarcirent; 
2 Chronicles 34 11 dederunt scilicet eam lignariis et caementariis, ut emerent lapides dolatos et ligna ad commissuras aedificii et ad contignationem domorum, quas destruxerant reges Iudae. 
2 Chronicles 34 12 Qui fideliter cuncta faciebant. Erant autem praepositi operantium Iahath et Abdias Levitae de filiis Merari, Zacharias et Mosollam de filiis Caath, qui dirigebant opus. Omnes autem Levitae scientes organis canere 
2 Chronicles 34 13 erant super eos, qui onera portabant et dirigebant omnes, qui varia opera faciebant. De Levitis quoque erant scribae et praefecti et ianitores.
2 Chronicles 34 14 Cumque efferrent pecuniam, quae illata fuerat in templum Domini, repperit Helcias sacerdos librum legis Domini per manum Moysi 
2 Chronicles 34 15 et ait ad Saphan scribam: “ Librum legis inveni in domo Domini ”. Et tradidit ei. 
2 Chronicles 34 16 At ille intulit volumen ad regem et insuper nuntiavit ei dicens: “ Omnia, quae dedisti in manu servorum tuorum, ecce complentur. 
2 Chronicles 34 17 Argentum, quod repertum est in domo Domini, effuderunt, datum que est praefectis et operariis ”. 
2 Chronicles 34 18 Et nuntiavit Saphan scriba regi dicens: “ Librum tradidit mihi Helcias sacerdos ”. Et legebat illum Saphan coram rege. 
2 Chronicles 34 19 Et factum est, cum audisset rex verba legis, scidit vestimenta sua 
2 Chronicles 34 20 et praecepit Helciae et Ahicam filio Saphan et Abdon filio Micha, Saphan quoque scribae et Asaiae servo regis dicens: 
2 Chronicles 34 21 “ Ite et consulite Dominum pro me et pro reliquiis Israel et Iudae super sermonibus libri, qui repertus est. Magnus enim furor Domini effusus est super nos, eo quod non custodierint patres nostri verba Domini, ut facerent iuxta omnia, quae scripta sunt in isto volumine ”.
2 Chronicles 34 22 Abiit igitur Helcias et hi, qui simul a rege missi fuerant, ad Holdam propheten uxorem Sellum filii Thecuae filii Haraas custodis vestium, quae habitabat in Ierusalem in secunda, et locuti sunt ei iuxta verba haec. 
2 Chronicles 34 23 Et illa respondit eis: “ Haec dicit Dominus, Deus Israel: Dicite viro, qui misit vos ad me: 
2 Chronicles 34 24 Haec dicit Dominus: Ecce ego inducam mala super locum istum et super habitatores eius, cuncta maledicta, quae scripta sunt in libro hoc, quem legerunt coram rege Iudae, 
2 Chronicles 34 25 quia dereliquerunt me et sacrificaverunt diis alienis, ut me ad iracundiam provocarent in cunctis operibus manuum suarum; idcirco effundetur furor meus super locum istum et non exstinguetur. 
2 Chronicles 34 26 Ad regem autem Iudae, qui misit vos pro Domino consulendo, sic loquimini: Haec dicit Dominus, Deus Israel: Quoniam audisti verba voluminis, 
2 Chronicles 34 27 atque emollitum est cor tuum, et humiliatus es in conspectu Dei super his, quae dicta sunt contra locum hunc et habitatores Ierusalem, humiliatusque coram me scidisti vestimenta tua et flevisti coram me, ego quoque audivi, dicit Dominus. 
2 Chronicles 34 28 Ecce colligam te ad patres tuos, et infereris in sepulcrum tuum in pace; nec videbunt oculi tui omne malum, quod ego inducturus sum super locum istum et super habitatores eius ”. Rettuleruntque itaque regi cuncta, quae dixerat.
2 Chronicles 34 29 At ille, convocatis universis maioribus natu Iudae et Ierusalem, 
2 Chronicles 34 30 ascendit domum Domini, unaque omnes viri Iudae et habitatores Ierusalem, sacerdotes et Levitae et cunctus populus a minimo usque ad maximum. Quibus audientibus, in domo Domini legit rex omnia verba voluminis foederis inventi in domo Domini. 
2 Chronicles 34 31 Et stans in gradu suo percussit foedus coram Domino, ut ambularet post eum et custodiret praecepta et testimonia et iustificationes eius in toto corde suo et in tota anima sua faceretque verba foederis scripta in hoc libro. 
2 Chronicles 34 32 Adiuravit quoque super hoc omnes, qui reperti fuerant in Ierusalem et Beniamin; et fecerunt habitatores Ierusalem iuxta pactum Domini, Dei patrum suorum. 
2 Chronicles 34 33 Abstulit ergo Iosias cunctas abominationes de universis regionibus filiorum Israel et fecit omnes, qui inventi erant in Israel, servire Domino Deo suo. Cunctis diebus eius non recesserunt a Domino, Deo patrum suorum.
2 Chronicles 35 1 Fecit autem Iosias in Ierusalem Pascha Domino, quod immolatum est quarta decima die mensis primi. 
2 Chronicles 35 2 Et constituit sacerdotes in officiis suis confortavitque eos, ut ministrarent in domo Domini. 
2 Chronicles 35 3 Levitis quoque, qui erudiebant omnem Israel et consecrati erant Domino, locutus est: “ Ponite arcam sanctam in templum, quod aedificavit Salomon filius David rex Israel; nequaquam eam ultra umeris portabitis. Nunc ministrate Domino Deo vestro et populo eius Israel. 
2 Chronicles 35 4 Et praeparate vos per familias vestras in divisionibus singulis, sicut scripsit David rex Israel, et descripsit Salomon filius eius; 
2 Chronicles 35 5 et ministrate in sanctuario partibus familiarum fratrum vestrorum, filiorum populi, singulis pars familiae Levitarum. 
2 Chronicles 35 6 Mactate ergo Pascha et sanctificamini et praeparate vos pro fratribus vestris, ut faciatis iuxta verbum, quod locu tus est Dominus in manu Moysi ”. 
2 Chronicles 35 7 Dedit praeterea Iosias omni populo, qui ibi inventus fuerat pro Pascha, agnos et haedos de gregibus triginta milia, boumque tria milia; haec de regis universa substantia. 
2 Chronicles 35 8 Duces quoque eius sponte obtulerunt, tam populo quam sacerdotibus et Levitis; porro Helcias et Zacharias et Iahiel principes domus Domini dederunt sacerdotibus ad faciendum Pascha pecora commixtim duo milia sescenta et boves trecentos. 
2 Chronicles 35 9 Chonenias autem, Semeias etiam et Nathanael fratres eius necnon Hasabias et Iehiel et Iozabad principes Levitarum dederunt ceteris Levitis ad celebrandum Pascha quinque milia pecorum et boves quingentos.
2 Chronicles 35 10 Praeparatumque est ministerium, et steterunt sacerdotes in loco suo, Levitae quoque in turmis iuxta regis imperium. 
2 Chronicles 35 11 Et mactatum est Pascha; asperseruntque sacerdotes manu sua sanguinem, et Levitae detraxerunt pelles holocaustorum 
2 Chronicles 35 12 et separaverunt holocaustum, ut darent partibus familiarum populi, et offerretur Domino, sicut scriptum est in libro Moysi. De bobus quoque fecere similiter. 
2 Chronicles 35 13 Et assaverunt Pascha super ignem, iuxta quod lege praeceptum est; pacificas vero hostias coxerunt in lebetis et caccabis et ollis et festinato distribuerunt universae plebi. 
2 Chronicles 35 14 Sibi autem et sacerdotibus postea paraverunt; nam in oblatione holocaustorum et adipum usque ad noctem sacerdotes fuerant occupati, unde Levitae et sibi et sacerdotibus filiis Aaron paraverunt novissimis. 
2 Chronicles 35 15 Porro cantores filii Asaph stabant in loco suo, iuxta praeceptum David et Asaph et Heman et Idithun prophetarum regis; ianitores vero per portas singulas observabant, ita ut ne puncto quidem discederent a ministerio, quia fratres eorum Levitae paraverunt eis cibos.
2 Chronicles 35 16 Omnis igitur cultus Domini rite praeparatus est in die illa, ut facerent Pascha et offerrent holocausta super altare Domini, iuxta praeceptum regis Iosiae. 
2 Chronicles 35 17 Feceruntque filii Israel, qui reperti fuerant ibi, Pascha in tempore illo et sollemnitatem Azymorum septem diebus. 
2 Chronicles 35 18 Non fuit simile huic in Israel a diebus Samuelis prophetae, sed nec quisquam de cunctis regibus Israel fecit Pascha sicut Iosias cum sacerdotibus et Levitis et omni Iuda et Israel, qui repertus fuerat, et habitantibus in Ierusalem. 
2 Chronicles 35 19 Octavo decimo anno regni Iosiae hoc Pascha celebratum est.
2 Chronicles 35 20 Postquam instauraverat Iosias templum, ascendit Nechao rex Aegypti ad pugnandum in Charchamis iuxta Euphraten. Et processit in occursum eius Iosias. 
2 Chronicles 35 21 At ille, missis ad eum nuntiis, ait: “ Quid mihi et tibi est, rex Iudae? Non adversum te hodie venio, sed contra aliam pugno domum, ad quam me Deus festinato ire praecepit. Desine adversum Deum facere, qui mecum est, ne interficiat te ”. 
2 Chronicles 35 22 Noluit Iosias reverti, sed audacter praeparavit contra eum bellum nec acquievit sermonibus Nechao ex ore Dei; verum perrexit, ut dimicaret in campo Mageddo. 
2 Chronicles 35 23 Ibique vulneratus a sagittariis dixit pueris suis: “ Educite me de proelio, quia oppido vulneratus sum ”. 
2 Chronicles 35 24 Qui transtulerunt eum de curru in alterum currum eius et asportaverunt in Ierusalem. Mortuusque est et sepultus in sepulcris patrum suorum; et universus Iuda et Ierusalem luxerunt eum. 
2 Chronicles 35 25 Ieremias fecit planctum super Iosiam; et omnes cantores atque cantrices usque in praesentem diem lamentationes super Iosia replicant, et quasi lex obtinuit in Israel; ecce scriptum fertur in Lamentationibus.
2 Chronicles 35 26 Reliqua autem gestorum Iosiae et misericordiae eius, quae lege praecepta sunt Domini, 
2 Chronicles 35 27 gesta quoque illius prima et novissima scripta sunt in libro regum Israel et Iudae.
2 Chronicles 36 1 Tulit ergo populus terrae Ioachaz filium Iosiae et con stituit regem pro patre suo in Ierusalem. 
2 Chronicles 36 2 Viginti trium annorum erat Ioachaz, cum regnare coepisset, et tribus mensibus regnavit in Ierusalem. 
2 Chronicles 36 3 Amovit autem eum rex Aegypti, cum venisset Ierusalem, et condemnavit terram centum talentis argenti et talento auri. 
2 Chronicles 36 4 Constituitque regem pro eo Eliachim fratrem eius super Iudam et Ierusalem et vertit nomen eius Ioachim. Ipsum vero Ioachaz tulit secum et adduxit in Aegyptum.
2 Chronicles 36 5 Viginti quinque annorum erat Ioachim, cum regnare coepisset, et undecim annis regnavit in Ierusalem; fecitque malum coram Domino Deo suo. 
2 Chronicles 36 6 Contra hunc ascendit Nabuchodonosor rex Chaldaeorum et vinctum catenis duxit in Babylonem, 
2 Chronicles 36 7 ad quam et ex vasis Domini transtulit et posuit ea in templo suo.
2 Chronicles 36 8 Reliqua autem gestorum Ioachim et abominationum eius, quas operatus est, et quae inventa sunt contra eum, continentur in libro regum Israel et Iudae. Regnavitque autem Ioachin filius eius pro eo.
2 Chronicles 36 9 Decem et octo annorum erat Ioachin, cum regnare coepisset, et tribus mensibus ac decem diebus regnavit in Ierusalem; fecitque malum in conspectu Domini. 
2 Chronicles 36 10 Cumque anni circulus volveretur, misit Nabuchodonosor rex, qui adduxerunt eum in Babylonem, asportatis simul pretiosissimis vasis domus Domini; regem vero constituit Sedeciam fratrem eius super Iudam et Ierusalem.
2 Chronicles 36 11 Viginti et unius anni erat Sedecias, cum regnare coepisset, et undecim annis regnavit in Ierusalem. 
2 Chronicles 36 12 Fecitque malum in oculis Domini Dei sui nec humiliavit se coram Ieremia propheta loquente ad se ex ore Domini.
2 Chronicles 36 13 Contra regem quoque Nabuchodonosor rebellavit, qui adiuraverat eum per Deum, et induravit cervicem suam et cor, ut non reverteretur ad Dominum, Deum Israel. 
2 Chronicles 36 14 Sed et universi principes sacerdotum et populus multiplicaverunt praevaricationes suas iuxta universas abominationes gentium et polluerunt domum Domini, quam sanctificaverat in Ierusalem.
2 Chronicles 36 15 Mittebat autem Dominus, Deus patrum suorum, ad illos per manum nuntiorum suorum de nocte consurgens et cotidie commonens, eo quod parceret populo et habitaculo suo. 
2 Chronicles 36 16 At illi subsannabant nuntios Dei et parvipendebant sermones eius illudebantque prophetis, donec ascenderet furor Domini in populum eius, et esset nulla curatio.
2 Chronicles 36 17 Adduxit enim super eos regem Chaldaeorum et interfecit iuvenes eorum gladio in domo sanctuarii sui; non est misertus adulescentis et virginis et senis nec decrepiti quidem, sed omnes tradidit in manibus eius. 
2 Chronicles 36 18 Universaque vasa domus Dei tam maiora quam minora et thesauros templi et regis et principum transtulit in Babylonem. 
2 Chronicles 36 19 Incenderunt hostes domum Dei destruxeruntque murum Ierusalem, universa palatia combusserunt et, quidquid pretiosum fuerat, demoliti sunt. 
2 Chronicles 36 20 Si quis evaserat gladium, ductus in Babylonem servivit regi et filiis eius, donec imperaret rex Persarum, 
2 Chronicles 36 21 ut compleretur sermo Domini ex ore Ieremiae: donec terra acciperet sabbata sua, cunctis diebus devastationis egit sabbatum, usque dum complerentur septuaginta anni.
2 Chronicles 36 22 Anno autem primo Cyri regis Persarum ad explendum sermonem Domini, quem locutus fuerat per os Ieremiae, suscitavit Dominus spiritum Cyri regis Persarum, qui iussit praedicari in universo regno suo etiam per scripturam dicens: 
2 Chronicles 36 23 “ Haec dicit Cyrus rex Persarum: Omnia regna terrae dedit mihi Dominus, Deus caeli, et ipse praecepit mihi, ut aedificarem ei domum in Ierusalem, quae est in Iudaea. Quis ex vobis est de omni populo eius? Sit Dominus Deus suus cum eo, et ascendat ”.
Ezra 1 1 In anno primo Cyri regis Persarum, ut compleretur verbum Domini ex ore Ieremiae, suscitavit Dominus spiritum Cyri regis Persarum, qui emisit edictum in omni regno suo etiam per scripturam dicens: 
Ezra 1 2 “ Haec dicit Cyrus rex Persarum: Omnia regna terrae dedit mihi Dominus, Deus caeli, et ipse praecepit mihi, ut aedificarem ei domum in Ierusalem, quae est in Iudaea. 
Ezra 1 3 Quis ex vobis est de omni populo eius? Sit Dominus Deus suus cum eo, et ascendat in Ierusalem, quae est in Iudaea, et aedificet domum Domini, Dei Israel; ipse est Deus, qui est in Ierusalem. 
Ezra 1 4 Et omnes reliqui in cunctis locis, ubicumque habitant, adiuventur a viris de loco suo, argento et auro et substantia et pecore sicut et oblationibus spontaneis pro templo Dei, quod est in Ierusalem ”.
Ezra 1 5 Et surrexerunt principes familiarum de Iuda et Beniamin et sacerdotes et Levitae et omnis, cuius Deus suscitavit spiritum, ut ascenderent ad aedificandum templum Domini, quod erat in Ierusalem. 
Ezra 1 6 Universique, qui erant in circuitu, confortaverunt manus eorum cum vasis argenteis et aureis, substantia, pecore et pensitationibus, praeter oblationes spontaneas.
Ezra 1 7 Rex quoque Cyrus protulit vasa templi Domini, quae tulerat Nabuchodonosor de Ierusalem et posuerat ea in templo dei sui; 
Ezra 1 8 protulit autem ea Cyrus rex Persarum per manum Mithridatis praepositi thesauri, qui enumeravit ea Sasabassar principi Iudae. 
Ezra 1 9 Et hic est numerus eorum: phialae aureae triginta, phialae argenteae mille, cultri viginti novem, scyphi aurei triginta, 
Ezra 1 10 scyphi quoque argentei quadringenti decem, vasa alia plurima; 
Ezra 1 11 omnia vasa aurea et argentea quinque milia quadringenta. Universa tulit Sasabassar cum his, qui ascendebant de transmigratione Babylonis in Ierusalem.
Ezra 2 1 Hi sunt autem provinciae filii, qui ascenderunt de captivitate migrantium, quos transtulerat Nabuchodonosor rex Babylonis in Babylonem, et reversi sunt in Ierusalem et Iudam, unusquisque in civitatem suam. 
Ezra 2 2 Qui venerunt cum Zorobabel, Iesua, Nehemias, Saraia, Rahelaia, Mardochaeus, Belsan, Mesphar, Beguai, Rehum, Baana. Numerus virorum populi Israel: 
Ezra 2 3 filii Pharos duo milia centum septuaginta duo; 
Ezra 2 4 filii Saphatia trecenti septuaginta duo; 
Ezra 2 5 filii Area septingenti septuaginta quinque; 
Ezra 2 6 filii Phahathmoab, hi sunt filii Iesua et Ioab, duo milia octingenti duodecim; 
Ezra 2 7 filii Elam mille ducenti quinquaginta quattuor; 
Ezra 2 8 filii Zethua nongenti quadraginta quinque; 
Ezra 2 9 filii Zachai septingenti sexaginta; 
Ezra 2 10 filii Bani sescenti quadraginta duo; 
Ezra 2 11 filii Bebai sescenti viginti tres; 
Ezra 2 12 filii Azgad mille ducenti viginti duo; 
Ezra 2 13 filii Adonicam sescenti sexaginta sex; 
Ezra 2 14 filii Beguai duo milia quinquaginta sex; 
Ezra 2 15 filii Adin quadringenti quinquaginta quattuor; 
Ezra 2 16 filii Ater, qui erant ex Ezechia, nonaginta octo; 
Ezra 2 17 filii Besai trecenti viginti tres; 
Ezra 2 18 filii Iora centum duodecim; 
Ezra 2 19 filii Hasum ducenti viginti tres; 
Ezra 2 20 filii Gebbar nonaginta quinque; 
Ezra 2 21 filii Bethlehem centum viginti tres; 
Ezra 2 22 viri Netopha quinquaginta sex; 
Ezra 2 23 viri Anathoth centum viginti octo; 
Ezra 2 24 filii Azmaveth quadraginta duo; 
Ezra 2 25 filii Cariathiarim, Cephira et Beroth septingenti quadraginta tres; 
Ezra 2 26 filii Rama et Gabaa sescenti viginti unus; 
Ezra 2 27 viri Machmas centum viginti duo; 
Ezra 2 28 viri Bethel et Hai ducenti viginti tres; 
Ezra 2 29 filii Nabo quinquaginta duo; 
Ezra 2 30 filii Megbis centum quinquaginta sex; 
Ezra 2 31 filii Elam alterius mille ducenti quinquaginta quattuor; 
Ezra 2 32 filii Harim trecenti viginti; 
Ezra 2 33 filii Lod, Hadid et Ono septingenti viginti quinque; 
Ezra 2 34 filii Iericho trecenti quadraginta quinque; 
Ezra 2 35 filii Senaa tria milia sescenti triginta.
Ezra 2 36 Sacerdotes: filii Iedaia de domo Iesua nongenti septuaginta tres, 
Ezra 2 37 filii Emmer mille quinquaginta duo, 
Ezra 2 38 filii Phassur mille ducenti quadraginta septem, 
Ezra 2 39 filii Harim mille decem et septem.
Ezra 2 40 Levitae: filii Iesua, hi sunt filii Cadmihel, Bennui, Odoviae, septuaginta quattuor. 
Ezra 2 41 Cantores: filii Asaph centum viginti octo.
Ezra 2 42 Ianitores: filii Sellum, filii Ater, filii Telmon, filii Accub, filii Hatita, filii Sobai: universi centum triginta novem.
Ezra 2 43 Oblati: filii Siha, filii Hasupha, filii Tabbaoth, 
Ezra 2 44 filii Ceros, filii Siaa, filii Phadon, 
Ezra 2 45 filii Lebana, filii Hagaba, filii Accub, 
Ezra 2 46 filii Hagab, filii Semlai, filii Hanan, 
Ezra 2 47 filii Giddel, filii Gaher, filii Raaia, 
Ezra 2 48 filii Rasin, filii Necoda, filii Gazam, 
Ezra 2 49 filii Oza, filii Phasea, filii Besai, 
Ezra 2 50 filii Asena, filii Meunitarum, filii Nephusorum, 
Ezra 2 51 filii Bacbuc, filii Hacupha, filii Harhur, 
Ezra 2 52 filii Basluth, filii Mahida, filii Harsa, 
Ezra 2 53 filii Bercos, filii Sisara, filii Thema, 
Ezra 2 54 filii Nasia, filii Hatipha.
Ezra 2 55 Filii servorum Salomonis: filii Sotai, filii Sophereth, filii Pheruda, 
Ezra 2 56 filii Iaala, filii Darcon, filii Giddel, 
Ezra 2 57 filii Saphatia, filii Hatil, filii Phochereth Hassebaim, filii Ami.
Ezra 2 58 Omnes oblati et filii servorum Salomonis trecenti nonaginta duo.
Ezra 2 59 Et hi, qui ascenderunt de Thelmela, Thelharsa, Cherub et Addon et Emmer et non potuerunt indicare domum patrum suorum et semen suum, utrum ex Israel essent: 
Ezra 2 60 filii Dalaia, filii Tobia, filii Necoda, sescenti quinquaginta duo. 
Ezra 2 61 Et de filiis sacerdotum: filii Hobia, filii Accos, filii Berzellai, qui accepit de filiabus Berzellai Galaaditis uxorem et vocatus est nomine eorum. 
Ezra 2 62 Hi quaesierunt tabulas genealogiae suae et non invenerunt; et eiecti sunt de sacerdotio. 
Ezra 2 63 Et dixit praepositus eis, ut non comederent de sanctificatis sanctuarii, donec surgeret sacerdos pro Urim et Tummim.
Ezra 2 64 Omnis multitudo simul quadraginta duo milia trecenti sexaginta, 
Ezra 2 65 exceptis servis eorum et ancillis, qui erant septem milia trecenti triginta septem, insuper et cantores atque cantatrices ducenti. 
Ezra 2 66 Equi eorum septingenti triginta sex, muli eorum ducenti quadraginta quinque, 
Ezra 2 67 cameli eorum quadringenti triginta quinque, asini eorum sex milia septingenti viginti.
Ezra 2 68 Nonnulli autem de principibus familiarum, cum ingrederentur templum domini, quod est in Ierusalem, sponte obtulerunt in domum Dei ad exstruendam eam in loco suo. 
Ezra 2 69 Se cundum vires suas dederunt in aerarium operis auri solidos sexaginta milia et mille, argenti minas quinque milia et vestes sacerdotales centum. 
Ezra 2 70 Habitaverunt ergo ibi sacerdotes et Levitae et quidam de populo; cantores autem et ianitores et oblati in urbibus suis, universusque Israel in civitatibus suis.
Ezra 3 1 Iamque venerat mensis septi mus, et erant filii Israel in civita tibus suis. Congregatus est ergo populus quasi vir unus in Ierusalem. 
Ezra 3 2 Et surrexit Iesua filius Iosedec et fratres eius sacerdotes et Zorobabel filius Salathiel et fratres eius et aedificaverunt altare Dei Israel, ut offerrent in eo holocautomata, sicut scriptum est in lege Moysi viri Dei. 
Ezra 3 3 Collocaverunt autem altare super bases suas, deterrentibus eos per circuitum populis terrarum, et obtulerunt super illud holocaustum Domino mane et vespere. 
Ezra 3 4 Feceruntque sollemnitatem Tabernaculorum, sicut scriptum est, et holocaustum diebus singulis per ordinem, secundum praeceptum pro singulis diebus; 
Ezra 3 5 et praeter holocaustum sempiternum illa etiam pro calendis et universis sollemnitatibus, quae erant consecratae Domino, et pro omnibus, quae ultro offerebantur Domino. 
Ezra 3 6 A primo die mensis septimi coeperunt offerre holocaustum Domino; porro templum Dei nondum fundatum erat.
Ezra 3 7 Dederunt autem pecunias latomis et fabris, cibum quoque et potum et oleum Sidoniis Tyriisque, ut deferrent ligna cedrina de Libano ad mare Ioppe, iuxta quod concesserat Cyrus rex Persarum eis.
Ezra 3 8 Anno autem secundo adventus eorum ad templum Dei in Ierusalem mense secundo, coeperunt Zorobabel filius Salathiel et Iesua filius Iosedec et reliqui de fratribus eorum sacerdotes et Levitae et omnes, qui venerant de captivitate in Ierusalem, et constituerunt Levitas a viginti annis et supra, ut dirigerent opus templi Domini. 
Ezra 3 9 Stetitque Iesua et filii eius et fratres eius, Cadmihel, Bennui et Odovia quasi vir unus, ut dirigerent eos, qui faciebant opus in templo Dei; itemque filii Henadad et filii eorum et fratres eorum Levitae.
Ezra 3 10 Fundato igitur ab aedificatoribus templo Domini, steterunt sacerdotes in ornatu suo cum tubis, et Levitae filii Asaph in cymbalis, ut laudarent Deum iuxta mandatum David regis Israel. 
Ezra 3 11 Et concinebant in hymnis et gratiarum actione Domino: “ Quoniam bonus, quoniam in aeternum misericordia eius ” super Israel. Omnis quoque populus vociferabatur clamore magno in laudando Dominum, eo quod fundatum esset templum Domini. 
Ezra 3 12 Plurimi etiam senes de sacerdotibus et Levitis et principibus familiarum, qui viderant oculis suis prius templum in loco suo, flebant voce magna; et multi vociferantes in laetitia elevabant vocem. 
Ezra 3 13 Nec poterat quisquam agnoscere vocem clamoris laetantium et vocem fletus populi, quoniam populus vociferabatur clamore magno, et strepitus audiebatur procul.
Ezra 4 1 Audierunt autem hostes Iudae et Beniamin, quia filii captivita tis aedificarent templum Domino, Deo Israel, 
Ezra 4 2 et accedentes ad Zorobabel et ad principes familiarum dixerunt eis: “ Aedificemus vobiscum, quia ita ut vos quaerimus Deum vestrum et immolavimus victimas a diebus Asarhaddon regis Assyriae, qui adduxit nos huc ”. 
Ezra 4 3 Et dixit eis Zorobabel et Iesua et reliqui principes familiarum Israel: “ Non est vobis et nobis, ut aedificemus domum Deo nostro, sed nos ipsi soli aedificabimus Domino, Deo Israel, sicut praecepit nobis Cyrus rex Persarum ”. 
Ezra 4 4 Factum est igitur, ut populus terrae impediret manus populi Iudae et turbaret eos in aedificando. 
Ezra 4 5 Conduxerunt autem adversus eos consiliatores, ut destruerent consilium eorum omnibus diebus Cyri regis Persarum et usque ad regnum Darii regis Persarum.
Ezra 4 6 In regno autem Asueri, in principio regni eius, scripserunt accusationem adversus habitatores Iudae et Ierusalem. 
Ezra 4 7 Et in diebus Artaxerxis scripsit Beselam, Mithridates et Tabel et reliqui, qui erant in consilio eorum, ad Artaxerxem regem Persarum; scriptura autem accusationis erat scripta litteris Syriacis et composita sermone Syro. 
Ezra 4 8 Rehum praefectus et Samsai scriba scripserunt epistulam unam de Ierusalem Artaxerxi regi huiuscemodi: 
Ezra 4 9 “ Rehum praefectus et Samsai scriba et reliqui socii eorum, iudices et duces, magistratus Persae, Erchuaei, Babylonii, Susanechaei, hoc est Elamitae, 
Ezra 4 10 et ceteri de gentibus, quas transtulit Asenaphar magnus et gloriosus et habitare fecit in civitatibus Samariae et in reliquis regionibus trans flumen in pace ”.
Ezra 4 11 Hoc est exemplar epistulae, quam miserunt ad eum: “ Artaxerxi regi, servi tui, viri, qui sunt trans fluvium. Igitur 
Ezra 4 12 notum sit regi quia Iudaei, qui ascenderunt a te ad nos, venerunt in Ierusalem civitatem rebellem et pessimam, quam aedificant, exstruentes muros eius, fundamenta iam componentes. 
Ezra 4 13 Nunc notum sit regi quia, si civitas illa aedificata fuerit, et muri eius instaurati, tributum et annonam et vectigal non dabunt, et ad ultimum regibus noxa erit. 
Ezra 4 14 Nos autem, memores salis, quod in palatio comedimus, et quia laesiones regis videre nefas ducimus, idcirco misimus et nuntiavimus regi, 
Ezra 4 15 ut recenseas in libris historiarum patrum tuorum, et invenies in his historiis et scies quoniam urbs illa urbs rebellis est et nocens regibus et provinciis, et seditiones concitantur in ea ex diebus antiquis; quam ob rem et civitas ipsa destructa est. 
Ezra 4 16 Nuntiamus nos regi quoniam, si civitas illa aedificata fuerit, et muri ipsius instaurati, possessionem trans fluvium non habebis ”.
Ezra 4 17 Verbum misit rex ad Rehum praefectum et Samsai scribam et ad reliquos, qui erant in consilio eorum, qui habitabant in Samaria et in regione trans fluvium: “ Pax. Nunc igitur scriptura, 
Ezra 4 18 quam misistis ad nos, manifeste lecta est coram me. 
Ezra 4 19 Et a me praeceptum est, et recensuerunt inveneruntque quoniam civitas illa a diebus antiquis adversum reges rebellabat, et rebelliones et seditiones concitabantur in ea; 
Ezra 4 20 nam et reges fortissimi fuerunt in Ierusalem, qui et dominati sunt omni regioni, quae trans fluvium est, tributum quoque et annonam et vectigal accipiebant. 
Ezra 4 21 Nunc ergo praecipite, ut desistant isti homines, et urbs illa non aedificetur, donec forte a me iussum fuerit. 
Ezra 4 22 Videte, ne negligenter hoc impleatis, et paulatim crescat malum contra reges ”.
Ezra 4 23 Itaque exemplum edicti Artaxerxis regis lectum est coram Rehum praefectum et Samsai scriba et consiliariis eorum; et abierunt festini in Ierusalem ad Iudaeos et prohibuerunt eos in brachio et robore. 
Ezra 4 24 Tunc intermissum est opus domus Domini in Ierusalem et non fiebat usque ad annum secundum regni Darii regis Persarum.
Ezra 5 1 Prophetae autem Aggaeus et Zacharias filius Addo propheta verunt ad Iudaeos, qui erant in Iudaea et Ierusalem, in nomine Dei Israel, quod erat super eos. 
Ezra 5 2 Tunc surrexerunt Zorobabel filius Salathiel et Iesua filius Iosedec et coeperunt aedificare templum Dei in Ierusalem; prophetae autem Dei adiuvabant eos. 
Ezra 5 3 In ipso autem tempore venit ad eos Thathanai, qui erat dux trans flumen, et Stharbuzanai et consiliarii eorum, sicque dixerunt eis: “ Quis dedit vobis potestatem, ut domum hanc aedificaretis et materiam istam praepararetis? 
Ezra 5 4 Quae sunt nomina hominum auctorum aedificationis illius? ”. 
Ezra 5 5 Oculus autem Dei eorum factus est super senes Iudaeorum, et non obstiterunt eis, usque dum res ad Darium referretur, et tunc sententia de hac re redderetur.
Ezra 5 6 Exemplar epistulae, quam misit Thathanai dux regionis trans flumen et Stharbuzanai et consiliatores eius et duces, qui erant trans flumen, ad Darium regem. 
Ezra 5 7 Sermo, quem miserant ei, sic scriptus erat: “ Dario regi pax omnis. 
Ezra 5 8 Notum sit regi isse nos ad Iudaeam provinciam, ad domum Dei magni, quae aedificatur lapide quadrato, et ligna ponuntur in parietibus; opusque illud diligenter exstruitur et crescit in manibus eorum. 
Ezra 5 9 Interrogavimus ergo senes illos et ita diximus eis: “Quis dedit vobis potestatem, ut domum hanc aedificaretis et materiam istam praepararetis?”. 
Ezra 5 10 Sed et nomina eorum quaesivimus ab eis, ut nuntiaremus tibi, scripsimusque nomina eorum virorum, qui sunt principes in eis.
Ezra 5 11 Huiuscemodi autem sermonem responderunt nobis dicentes: “Nos sumus servi Dei caeli et terrae et aedificamus templum, quod erat exstructum ante hos annos multos, quodque rex Israel magnus aedificaverat et exstruxerat. 
Ezra 5 12 Postquam autem ad iracundiam provocaverunt patres nostri Deum caeli, tradidit eos in manus Nabuchodonosor regis Babylonis Chaldaei, qui domum hanc destruxit et populum eius transtulit in Babylonem.
Ezra 5 13 Anno autem primo Cyri regis Babylonis, Cyrus rex proposuit edictum, ut domus Dei haec aedificaretur. 
Ezra 5 14 Nam et vasa templi Dei aurea et argentea, quae Nabuchodonosor tulerat de templo, quod erat in Ierusalem, et asportaverat ea in templum Babylonis, protulit Cyrus rex de templo Babylonis, et data sunt viro cuidam nomine Sasabassar, quem et principem constituit, 
Ezra 5 15 dixitque ei: 'Haec vasa tolle et vade et pone ea in templo, quod est in Ierusalem, et domus Dei aedificetur in loco suo'. 
Ezra 5 16 Tunc itaque Sasabassar ille venit et posuit fundamenta templi Dei in Ierusalem, et ex eo tempore usque nunc aedificatur et necdum completum est”.
Ezra 5 17 Nunc ergo, si videtur regi bonum, recenseat in aerario regis, quod est in Babylone, utrumnam a Cyro rege potestas data fuerit, ut aedificaretur domus Dei in Ierusalem, et voluntatem regis super hac re mittat ad nos ”.
Ezra 6 1 Tunc Darius rex praecepit, et recensuerunt in tabulis aerarii, quod est in Babylone, 
Ezra 6 2 et inventum est in Ecbatanis, quod est castrum in Medena provincia, volumen unum, et sic scriptus erat in eo commentarius:
Ezra 6 3 “ Anno primo Cyri regis, Cyrus rex decrevit de domo Dei, quae est in Ierusalem: Aedificetur domus, ubi immolent et sacrificent; altitudo eius cubitorum sexaginta et latitudo eius cubitorum sexaginta, 
Ezra 6 4 ordines de lapidibus quadratis tres et ordo de lignis unus; sumptus autem de domo regis dabuntur. 
Ezra 6 5 Sed et vasa templi Dei aurea et argentea, quae Nabuchodonosor tulerat de templo Ierusalem et attulerat in Babylonem, reddantur et referantur in templum, quod est in Ierusalem, in locum suum, in templo Dei.
Ezra 6 6 Nunc ergo, Thathanai dux regionis, quae est trans flumen, Stharbuzanai et consiliarii eius et duces, qui estis trans flumen, procul recedite ab illo loco, 
Ezra 6 7 dimittite fieri templum Dei illud; dux Iudaeorum et seniores eorum aedificent domum Dei illam in loco suo. 
Ezra 6 8 Sed et a me praeceptum est quomodo agere debeatis cum senioribus Iudaeorum illis, qui aedificant domum Dei illam: ut de arca regis, id est de tributis, quae dantur de regione trans flumen, studiose sumptus dentur viris illis sine intermissione. 
Ezra 6 9 Et si quid necesse fuerit, sive vituli et arietes et agni in holocaustum Deo caeli, sive frumentum, sal, vinum et oleum, secundum ordinationem sacerdotum, qui sunt in Ierusalem, detur eis per singulos dies sine neglegentia. 
Ezra 6 10 Et offerant oblationes suaves Deo caeli orentque pro vita regis et filiorum eius. 
Ezra 6 11 A me ergo positum est decretum, ut omnis homo, qui hanc mutaverit iussionem, tollatur lignum de domo ipsius et erigatur et configatur in eo; domus autem eius ponatur in sterquilinium. 
Ezra 6 12 Deus autem, qui habitare fecit nomen suum ibi, dissipet omnia regna et populum, qui extenderit manum suam, ut contemnat et dissipet domum Dei illam, quae est in Ierusalem. Ego Darius statui decretum, quod studiose impleri volo ”.
Ezra 6 13 Igitur Thathanai dux regionis trans flumen et duces et consiliarii eius, secundum quod praeceperat Darius rex, sic diligenter exsecuti sunt. 
Ezra 6 14 Seniores autem Iudaeorum prosperabantur in aedificatione iuxta prophetiam Aggaei prophetae et Zachariae filii Addo et perfecerunt aedificationem, iubente Deo Israel et iubente Cyro et Dario et Artaxerxe regibus Persarum, 
Ezra 6 15 et compleverunt domum Dei istam die tertia mensis Adar, qui est annus sextus regni Darii regis.
Ezra 6 16 Fecerunt autem filii Israel, sacerdotes et Levitae et reliqui filiorum transmigrationis dedicationem domus Dei illius in gaudio. 
Ezra 6 17 Et obtulerunt in dedicationem domus Dei illius boves centum, arietes ducentos, agnos quadringentos, hircos caprarum pro peccato totius Israel duodecim, iuxta numerum tribuum Israel. 
Ezra 6 18 Et statuerunt sacerdotes in ordinibus suis et Levitas in vicibus suis in ministerium Dei in Ierusalem, sicut scriptum est in libro Moysi.
Ezra 6 19 Fecerunt autem filii Israel transmigrationis Pascha quarta decima die mensis primi. 
Ezra 6 20 Levitae universi se purificaverunt; purificati autem cuncti immolaverunt Pascha universis filiis transmigrationis et fratribus suis sacerdotibus et sibi. 
Ezra 6 21 Et comederunt filii Israel, qui reversi fuerant de transmigratione, et omnes, qui a coinquinatione gentium terrae transierunt ad eos, ut quaererent Dominum, Deum Israel. 
Ezra 6 22 Et fecerunt sollemnitatem Azymorum septem diebus in laetitia, quoniam laetificaverat eos Dominus et converterat cor regis Assyriae ad eos, ut adiuvaret manus eorum in opere domus Domini, Dei Israel.
Ezra 7 1 Post haec autem in regno Arta xerxis regis Persarum, Esdras fi lius Saraiae filii Azariae filii Helciae 
Ezra 7 2 filii Sellum filii Sadoc filii Achitob 
Ezra 7 3 filii Amariae filii Azariae filii Meraioth 
Ezra 7 4 filii Zaraiae filii Ozi filii Bocci 
Ezra 7 5 filii Abisue filii Phinees filii Eleazar filii Aaron summi sacerdotis, 
Ezra 7 6 ipse Esdras ascendit de Babylone et ipse scriba velox in lege Moysi, quam dedit Dominus, Deus Israel. Cumque manus Domini Dei eius esset super eum, dedit ei rex omnem petitionem eius. 
Ezra 7 7 Et ascenderunt de filiis Israel et de filiis sacerdotum et de filiis Levitarum et de cantoribus et de ianitoribus et de oblatis in Ierusalem, anno septimo Artaxerxis regis. 
Ezra 7 8 Venit in Ierusalem mense quinto, ipse est annus septimus regis.
Ezra 7 9 In primo die mensis primi coepit ascendere de Babylone et in primo die mensis quinti venit in Ierusalem, iuxta manum Dei sui bonam super se. 
Ezra 7 10 Esdras enim applicavit cor suum, ut investigaret et impleret legem Domini et faceret et doceret in Israel praeceptum et iudicium.
Ezra 7 11 Hoc est autem exemplar epistulae, quam dedit rex Artaxerxes Esdrae sacerdoti, scribae erudito in mandatis Domini et praeceptis eius in Israel.
Ezra 7 12 “ Artaxerxes rex regum Esdrae sacerdoti, scribae legis Dei caeli, salutem. 
Ezra 7 13 A me decretum est, ut cuicumque placuerit in regno meo de populo Israel et de sacerdotibus eius et de Levitis ire in Ierusalem, tecum vadat. 
Ezra 7 14 A facie enim regis et septem consiliatorum eius missus es, ut visites Iudaeam et Ierusalem secundum legem Dei tui, quae est in manu tua, 
Ezra 7 15 et ut feras argentum et aurum, quod rex et consiliatores eius sponte obtulerunt Deo Israel, cuius in Ierusalem tabernaculum est. 
Ezra 7 16 Et omne argentum et aurum, quodcumque inveneris in universa provincia Babylonis simul cum oblationibus sponte oblatis a populo et a sacerdotibus pro domo Dei sui, quae est in Ierusalem, 
Ezra 7 17 igitur studiose eme de hac pecunia boves, arietes, agnos et oblationes et libamina eorum et offer ea super altare templi Dei vestri, quod est in Ierusalem. 
Ezra 7 18 Sed et, si quid tibi et fratribus tuis placuerit de reliquo argento et auro ut faciatis iuxta voluntatem Dei vestri, facite.
Ezra 7 19 Vasa quoque, quae dantur tibi in ministerium domus Dei tui, trade in conspectu Dei in Ierusalem. 
Ezra 7 20 Sed et cetera, quibus opus fuerit in domum Dei tui, quantumcumque necesse est ut expendas, dabitur ab aerario regis. 
Ezra 7 21 Et ego Artaxerxes rex statui atque decrevi omnibus custodibus arcae publicae, qui sunt trans flumen, ut quodcumque petierit a vobis Esdras sacerdos, scriba legis Dei caeli, absque mora detis 
Ezra 7 22 usque ad argenti talenta centum et usque ad frumenti coros centum et usque ad vini batos centum et usque ad batos olei centum; sal vero absque mensura. 
Ezra 7 23 Omne, quod requirit Deus caeli, tribuatur diligenter in domo Dei caeli, ne forte irascatur contra regnum regis et filiorum eius. 
Ezra 7 24 Vobis quoque notum facimus de universis sacerdotibus et Levitis et cantoribus et ianitoribus, oblatis et ministris domus Dei huius, ut tributum et annonas et vectigal non habeatis potestatem imponendi super eos.
Ezra 7 25 Tu autem, Esdra, secundum sapientiam Dei tui, quae est in manu tua, constitue praesides et iudices, ut iudicent omni populo, qui est trans flumen, his videlicet, qui noverunt legem Dei tui; sed et imperitos docete. 
Ezra 7 26 Et omnis, qui non fecerit legem Dei tui et legem regis diligenter, iudicium erit de eo, sive in mortem sive in exsilium sive in damnum substantiae eius vel certe in carcerem ”.
Ezra 7 27 Benedictus Dominus, Deus patrum nostrorum, qui dedit hoc in corde regis, ut glorificaret domum Domini, quae est in Ierusalem, 
Ezra 7 28 et in me inclinavit misericordiam regis et consiliariorum eius et cunctorum principum eius potentium. Et ego confortatus manu Domini Dei mei, quae erat in me, congregavi de Israel principes, qui ascenderent mecum.
Ezra 8 1 Hi sunt ergo principes familiarum et genealogia eorum, qui ascenderunt mecum in regno Artaxerxis regis de Babylone: 
Ezra 8 2 De filiis Phinees, Gersom. De filiis Ithamar, Daniel. De filiis David, Hattus filius Secheniae. 
Ezra 8 3 De filiis Pharos, Zacharias; et cum eo numerati sunt viri centum quinquaginta. 
Ezra 8 4 De filiis Phahathmoab, Elioenai filius Zaraiae, et cum eo ducenti viri. 
Ezra 8 5 De filiis Zethua, Sechenia filius Iahaziel, et cum eo trecenti viri. 
Ezra 8 6 De filiis Adin, Ebed filius Ionathan, et cum eo quinquaginta viri. 
Ezra 8 7 De filiis Elam, Iesaias filius Athaliae, et cum eo septuaginta viri. 
Ezra 8 8 De filiis Saphatiae, Zabadia filius Michael, et cum eo octoginta viri. 
Ezra 8 9 De filiis Ioab, Abdia filius Iahiel, et cum eo ducenti decem et octo viri. 
Ezra 8 10 De filiis Bani, Selomith filius Iosphiae, et cum eo centum sexaginta viri. 
Ezra 8 11 De filiis Bebai, Zacharias filius Bebai, et cum eo viginti octo viri. 
Ezra 8 12 De filiis Azgad, Iohanan filius Eccetan, et cum eo centum et decem viri. 
Ezra 8 13 De filiis Adonicam ascenderunt iuniores, et haec nomina eorum: Eliphalet et Iehiel et Semeias, et cum eis sexaginta viri. 
Ezra 8 14 De filiis Beguai, Uthai filius Zabud, et cum eis septuaginta viri.
Ezra 8 15 Congregavi autem eos ad fluvium, qui decurrit ad Ahava, et mansimus ibi tribus diebus. Recensui populum et sacerdotes; de filiis autem Levi non inveni ibi. 
Ezra 8 16 Itaque misi Eliezer et Ariel et Semeiam et Ioiarib et Elnathan et Nathan et Zachariam et Mosollam principes sapientes. 
Ezra 8 17 Et misi eos ad Eddo, qui est primus in Chasphiae loco, et posui in ore eorum verba, quae loquerentur ad Eddo et fratres eius, ut adducerent nobis ministros domus Dei nostri. 
Ezra 8 18 Et adduxerunt nobis per manum Dei nostri bonam super nos virum doctissimum de filiis Moholi filii Levi filii Israel nomine Serebiam et filios eius et fratres eius decem et octo 
Ezra 8 19 et Hasabiam et cum eo Iesaiam de filiis Merari filiosque eius et fratres eius viginti 
Ezra 8 20 et de oblatis, quos dederant David et principes ad ministeria Levitarum, ducentos viginti viros; omnes hi suis nominibus recensiti sunt.
Ezra 8 21 Et praedicavi ibi ieiunium iuxta fluvium Ahava, ut affligeremur coram Deo nostro et peteremus ab eo iter prosperum nobis et filiis nostris universaeque substantiae nostrae. 
Ezra 8 22 Erubui enim petere a rege praesidium et equites, qui defenderent nos ab inimico in via, quia dixeramus regi: “ Manus Dei nostri est super omnes, qui quaerunt eum in bonitate, et potentia eius et fortitudo eius super omnes, qui derelinquunt eum ”. 
Ezra 8 23 Ieiunavimus autem et rogavimus Deum nostrum per hoc, et evenit nobis prospere.
Ezra 8 24 Et separavi de principibus sacerdotum duodecim, Serebiam et Hasabiam et cum eis de fratribus eorum decem, 
Ezra 8 25 appendique eis argentum et aurum et vasa: tributum domus Dei nostri, quod obtulerat rex et consiliatores eius et principes eius universusque Israel eorum, qui ibi inveniebantur. 
Ezra 8 26 Et appendi in manibus eorum argenti talenta sescenta quinquaginta et vasa argentea centum, quae habebant talenta duo, auri centum talenta, 
Ezra 8 27 et crateres aureos viginti, qui habebant solidos millenos, et vasa aeris fulgentis optimi duo pretiosa ut aurum. 
Ezra 8 28 Et dixi eis: “ Vos sancti Domini, et vasa sancta et argentum et aurum consecrata Domino, Deo patrum nostrorum; 
Ezra 8 29 vigilate et custodite, donec appendatis coram principibus sacerdotum et Levitarum et ducibus familiarum Israel in Ierusalem, in habitaculis domus Domini ”. 
Ezra 8 30 Susceperunt autem sacerdotes et Levitae pondus argenti et auri et vasorum, ut deferrent Ierusalem in domum Dei nostri.
Ezra 8 31 Promovimus ergo a flumine Ahava duodecimo die mensis primi, ut pergeremus Ierusalem; et manus Dei nostri fuit super nos et liberavit nos de manu inimici et insidiatoris in via, 
Ezra 8 32 et venimus Ierusalem et mansimus ibi tribus diebus. 
Ezra 8 33 Die autem quarta appensum est argentum et aurum et vasa in domo Dei nostri per manum Meremoth filii Uriae sacerdotis et cum eo Eleazar filius Phinees cumque eis Iozabad filius Iesua et Noadia filius Bennui Levitae, 
Ezra 8 34 iuxta numerum et pondus omnia; descriptumque est omne pondus. In tempore illo, 
Ezra 8 35 qui venerant de captivitate, filii transmigrationis, obtulerunt holocautomata Deo Israel, vitulos duodecim pro omni populo Israel, arietes nonaginta sex, agnos septuaginta septem, hircos pro peccato duodecim: omnia in holocaustum Domino. 
Ezra 8 36 Dederunt autem edicta regis satrapis regis et ducibus trans flumen et sublevaverunt populum et domum Dei.
Ezra 9 1 Postquam autem haec completa sunt, accesserunt ad me princi pes dicentes: “ Non est separatus populus Israel, sacerdotes et Levitae a populis terrarum et abominationibus eorum, Chananaei videlicet et Hetthaei et Pherezaei et Iebusaei et Ammonitarum et Moabitarum et Aegyptiorum et Amorraeorum. 
Ezra 9 2 Tulerunt enim de filiabus eorum sibi et filiis suis et commiscuerunt semen sanctum cum populis terrarum; manus etiam principum et magistratuum fuit in transgressione hac prima ”. 
Ezra 9 3 Cumque audissem sermonem istum, scidi vestimentum meum et pallium et evelli capillos capitis mei et barbae et sedi maerens. 
Ezra 9 4 Convenerunt autem ad me omnes, qui timebant verba Dei Israel pro transgressione eorum, qui de captivitate venerant; et ego sedebam tristis usque ad sacrificium vespertinum.
Ezra 9 5 Et in sacrificio vespertino surrexi de afflictione mea et, scisso vestimento et pallio, curvavi genua mea et expandi manus meas ad Dominum Deum meum.
Ezra 9 6 Et dixi: “ Deus meus, confundor et erubesco levare faciem meam ad te, quoniam iniquitates nostrae multiplicatae sunt super caput nostrum, et delicta nostra creverunt usque ad caelum 
Ezra 9 7 a diebus patrum nostrorum. Peccavimus graviter usque ad diem hanc, et propter iniquitates nostras traditi sumus, ipsi et reges nostri et sacerdotes nostri, in manum regum terrarum et in gladium et in captivitatem et in rapinam et in confusionem vultus sicut et die hac. 
Ezra 9 8 Et nunc ad momentum invenimus gratiam apud Dominum Deum nostrum, ut servaret nobis reliquias et figeret nobis tentorium in loco sancto eius et illuminaret oculos nostros Deus noster et daret nobis solacium modicum in servitute nostra. 
Ezra 9 9 Quia servi sumus, et in servitute nostra non dereliquit nos Deus noster, sed inclinavit super nos misericordiam regum Persarum, ut darent nobis solacium, et erigeretur domus Dei nostri, et instaurarentur ruinae eius, et dedit nobis refugium in Iuda et Ierusalem.
Ezra 9 10 Et nunc quid dicemus, Deus noster, post haec? Dereliquimus mandata tua, 
Ezra 9 11 quae praecepisti in manu servorum tuorum prophetarum dicens: “Terra, ad quam vos ingredimini, ut possideatis eam, terra immunda est, iuxta immunditiam populorum terrarum et abominationem eorum, qui repleverunt eam a fine usque ad finem coinquinatione sua. 
Ezra 9 12 Nunc ergo filias vestras ne detis filiis eorum et filias eorum ne accipiatis filiis vestris et non quaeratis pacem eorum et prosperitatem eorum usque in aeternum, ut confortemini et comedatis, quae bona sunt terrae, et heredes habeatis filios vestros usque in saeculum”.
Ezra 9 13 Et post omnia, quae venerunt super nos in operibus nostris pessimis et in delicto nostro magno, quia tu, Deus noster, non iudicasti secundum iniquitates nostras et dedisti nobis salutem, sicut est hodie, 
Ezra 9 14 numquid amplius irrita faciemus mandata tua et matrimonia iungemus cum populis abominationum istarum? Numquid iratus es nobis usque ad consummationem, ut non essent reliquiae et salus? 
Ezra 9 15 Domine, Deus Israel, tua clementia superstites sumus sicut die hac! Ecce coram te sumus in delicto nostro; non enim stari potest coram te propter hoc ”.
Ezra 10 1 Dum ergo oraret Esdras et imploraret flens et prostratus ante templum Dei, collectus est ad eum de Israel coetus grandis nimis virorum et mulierum et puerorum; et flevit populus fletu multo. 
Ezra 10 2 Et respondit Sechenias filius Iehiel de filiis Elam et dixit Esdrae: “ Nos praevaricati sumus in Deum nostrum et duximus uxores alienigenas de populis terrae. Nunc autem spes est in Israel super hoc: 
Ezra 10 3 percutiamus foedus cum Domino Deo nostro, ut proiciamus universas uxores et eos, qui de his nati sunt, iuxta voluntatem Domini et eorum, qui timent praeceptum Domini Dei nostri, et secundum legem fiat. 
Ezra 10 4 Surge, tuum est decernere, nosque erimus tecum; confortare et fac ”.
Ezra 10 5 Surrexit ergo Esdras et fecit principes sacerdotum et Levitarum et omnem Israel iurare, ut facerent secundum verbum hoc, et iuraverunt. 
Ezra 10 6 Et surrexit Esdras ante domum Dei et abiit ad cubiculum Iohanan filii Eliasib et pernoctavit ibi; panem non comedit et aquam non bibit, lugebat enim transgressionem eorum, qui venerant de captivitate.
Ezra 10 7 Et missa est vox in Iuda et in Ierusalem omnibus filiis transmigrationis, ut congregarentur in Ierusalem; 
Ezra 10 8 et omnis, qui non venerit in tribus diebus iuxta consilium principum et seniorum, auferetur universa substantia eius, et ipse abicietur de coetu transmigrationis. 
Ezra 10 9 Convenerunt igitur omnes viri Iudae et Beniamin in Ierusalem tribus diebus, ipse est mensis nonus vicesimo die mensis, et sedit omnis populus in platea domus Dei, trementes pro peccato et pluviis.
Ezra 10 10 Et surrexit Esdras sacerdos et dixit ad eos: “ Vos transgressi estis et duxistis uxores alienigenas, ut adderetis super delictum Israel. 
Ezra 10 11 Et nunc date confessionem Domino, Deo patrum vestrorum, et facite placitum eius et separamini a populis terrae et ab uxoribus alienigenis ”.
Ezra 10 12 Et respondit universa multitudo dixitque voce magna: “ Iuxta verbum tuum ad nos, sic fiat. 
Ezra 10 13 Verumtamen quia populus multus est et tempus pluviae, et non sustinemus stare foris, et opus non est diei unius vel duorum — multi quippe peccavimus in sermone isto — 
Ezra 10 14 constituantur principes in universa multitudine; et omnes in civitatibus nostris, qui duxerunt uxores alienigenas, veniant in temporibus statutis, et cum his seniores per civitatem et civitatem et iudices eius, donec avertatur ira Dei nostri a nobis super peccato hoc ”. 
Ezra 10 15 Tantummodo Ionathan filius Asael et Iaasia filius Thecue steterunt contra hoc, et Mosollam et Sabethai Levites adiuverunt eos.
Ezra 10 16 Feceruntque sic filii transmigrationis. Et elegit Esdras sacerdos viros principes familiarum iuxta domus patrum eorum, omnes autem per nomina eorum, et sederunt in die primo mensis decimi, ut quaererent rem. 
Ezra 10 17 Et absolverunt causam cunctorum, qui duxerant uxores alienigenas, intra diem primam mensis primi.
Ezra 10 18 Et inventi sunt de filiis sacerdotum, qui duxerant uxores alienigenas. De filiis Iesua filii Iosedec et de fratribus eius: Maasia et Eliezer et Iarib et Godolia; 
Ezra 10 19 et dederunt manus suas, ut eicerent uxores suas et pro delicto suo arietem offerrent. 
Ezra 10 20 Et de filiis Emmer: Hanani et Zabadia. 
Ezra 10 21 Et de filiis Harim: Maasia et Elia et Semeia et Iehiel et Ozias. 
Ezra 10 22 Et de filiis Phassur: Elioenai, Maasia, Ismael, Nathanael, Iozabad et Elasa.
Ezra 10 23 Et de filiis Levitarum: Iozabad et Semei et Celaia, ipse est Celita, Phethahia, Iuda et Eliezer. 
Ezra 10 24 Et de cantoribus: Eliasib. Et de ianitoribus: Sellum et Telem et Uri. 
Ezra 10 25 Et ex Israel de filiis Pharos: Remia et Iezia et Melchia et Miamin et Eleazar et Melchia et Banaia. 
Ezra 10 26 Et de filiis Elam: Matthania, Zacharias et Iehiel et Abdi et Ierimoth et Elia. 
Ezra 10 27 Et de filiis Zethua: Elioenai, Eliasib, Matthania et Ierimoth et Zabad et Aziza. 
Ezra 10 28 Et de filiis Bebai: Iohanan, Hanania, Zabbai, Athalai. 
Ezra 10 29 Et de filiis Beguai: Mosollam et Melluch et Adaia, Iasub et Saal et Ramoth. 
Ezra 10 30 Et de filiis Phahathmoab: Edna et Chalal, Banaias et Maasias, Matthanias, Beseleel, Bennui et Manasse. 
Ezra 10 31 Et de filiis Harim: Eliezer, Iesia, Melchias, Semeias, Simeon, 
Ezra 10 32 Beniamin, Melluch, Samarias. 
Ezra 10 33 Et de filiis Hasum: Matthanai, Matthatha, Zabad, Eliphalet, Iermai, Manasse, Semei. 
Ezra 10 34 De filiis Bani: Maaddi, Amram et Ioel, 
Ezra 10 35 Banaia et Badaias, Cheliau, 
Ezra 10 36 Vania, Meremoth et Eliasib, 
Ezra 10 37 Matthanias, Matthanai et Iasi. 
Ezra 10 38 Et de filiis Bennui: Semei 
Ezra 10 39 et Selemias et Nathan et Adaias 
Ezra 10 40 et Mechnedebai, Sisai, Sarai, 
Ezra 10 41 Azareel et Selemias, Samaria, 
Ezra 10 42 Sellum, Amaria, Ioseph. 
Ezra 10 43 De filiis Nabo: Iehiel, Matthathias, Zabad, Zabina, Ieddu et Ioel et Banaia.
Ezra 10 44 Omnes hi acceperant uxores alienigenas et dimiserunt uxores et filios.
Nehemiah 1 1 Verba Nehemiae filii Hacha liae. Et factum est in mense Ca sleu, anno vicesimo, et ego eram in castro Susan. 
Nehemiah 1 2 Et venit Hanani unus de fratribus meis, ipse et viri ex Iuda; et interrogavi eos de Iudaeis, qui salvati erant et supererant de captivitate, et de Ierusalem. 
Nehemiah 1 3 Et dixerunt mihi: “ Superstites, qui supererant de captivitate ibi in provincia, in afflictione magna sunt et in opprobrio; et murus Ierusalem dissipatus est, et portae eius combustae sunt igne ”.
Nehemiah 1 4 Cumque audissem verba huiuscemodi, sedi et flevi et luxi diebus multis; ieiunabam et orabam ante faciem Dei caeli. 
Nehemiah 1 5 Et dixi: “ Quaeso, Domine, Deus caeli, Deus fortis, magne atque terribilis, qui custodis pactum et misericordiam cum his, qui te diligunt et custodiunt mandata tua; 
Nehemiah 1 6 fiat auris tua auscultans, et oculi tui aperti, ut audias orationem servi tui, quam ego oro coram te hodie, die et nocte pro filiis Israel servis tuis, et confiteor pro peccatis filiorum Israel, quibus peccaverunt tibi. Ego quoque et domus patris mei peccavimus, 
Nehemiah 1 7 delinquentes deliquimus contra te et non custodivimus praecepta et mandata et iudicia, quae praecepisti Moysi famulo tuo.
Nehemiah 1 8 Memento verbi, quod mandasti Moysi servo tuo dicens: “Cum transgressi fueritis, ego dispergam vos in populos; 
Nehemiah 1 9 si autem revertamini ad me et custodiatis praecepta mea et faciatis ea, etiamsi abducti fueritis in extrema caeli, inde congregabo vos et reducam in locum quem elegi, ut habitaret nomen meum ibi”. 
Nehemiah 1 10 Ipsi enim sunt servi tui et populus tuus, quos redemisti in fortitudine tua magna et in manu tua valida.
Nehemiah 1 11 Obsecro, Domine, sit auris tua attendens ad orationem servi tui et ad orationem servorum tuorum, qui volunt timere nomen tuum; et fac servum tuum prosperari hodie et da ei gratiam ante virum hunc ”. Ego enim eram pincerna regis.
Nehemiah 2 1 Factum est autem in mense Nisan, anno vicesimo Artaxerxis regis, dum biberet, levavi vinum et dedi regi; non enim eram ingratus coram eo. 
Nehemiah 2 2 Dixitque mihi rex: “ Quare vultus tuus tristis est, cum te aegrotum non videam? Nihil est aliud nisi tristitia cordis ”. Et timui valde 
Nehemiah 2 3 et dixi regi: “ Rex, in aeternum vive! Quare non maereat vultus meus, quia civitas sepulcrorum patrum meorum deserta est, et portae eius combustae sunt igne? ”. 
Nehemiah 2 4 Et ait mihi rex: “ Pro qua re postulas? ”. Et oravi Deum caeli 
Nehemiah 2 5 et dixi ad regem: “ Si videtur regi bonum, et si placet servus tuus ante faciem tuam, ut mittas me in Iudaeam ad civitatem sepulcrorum patrum meorum, et aedificabo eam ”.
Nehemiah 2 6 Dixitque mihi rex, et regina sedebat iuxta eum: “ Usque ad quod tempus erit iter tuum, et quando reverteris? ”. Et placuit regi mittere me; et constitui ei tempus. 
Nehemiah 2 7 Et dixi regi: “ Si regi videtur bonum, epistulae dentur mihi ad duces regionis trans flumen, ut me transire permittant, donec veniam in Iudaeam; 
Nehemiah 2 8 et epistulam ad Asaph custodem saltus regis, ut det mihi ligna, ut contignare possim portas turris domus et muri civitatis et domus, in qua habitabo ”. Et dedit mihi rex, quia manus Dei mei bona super me.
Nehemiah 2 9 Et veni ad duces regionis trans flumen dedique eis epistulas regis. Miserat autem rex mecum principes militum et equites. 
Nehemiah 2 10 Et audierunt Sanaballat Horonites et Thobias servus Ammanites et contristati sunt afflictione magna, quod venisset homo, qui quaereret prosperitatem filiorum Israel.
Nehemiah 2 11 Et veni Ierusalem et eram ibi tribus diebus. 
Nehemiah 2 12 Et surrexi nocte ego, et viri pauci mecum, et non indicavi cuiquam quid Deus meus dedisset in corde meo, ut facerem in Ierusalem; et iumentum non erat mecum, nisi animal cui sedebam. 
Nehemiah 2 13 Et egressus sum per portam Vallis nocte et ad fontem Draconis et portam Sterquilinii et considerabam murum Ierusalem dissipatum et portas eius consumptas igne. 
Nehemiah 2 14 Et transivi ad portam Fontis et ad piscinam Regis, et non erat locus iumento cui sedebam, ut transiret. 
Nehemiah 2 15 Et ascendi per torrentem nocte et considerabam murum; et iterum veni ad portam Vallis et reversus sum.
Nehemiah 2 16 Magistratus autem nesciebant quo abissem aut quid ego facerem, sed et Iudaeis et sacerdotibus et optimatibus et magistratibus et reliquis, qui faciebant opus, usque ad id loci nihil indicaveram. 
Nehemiah 2 17 Et dixi eis: “ Vos nostis afflictionem, in qua sumus, quia Ierusalem deserta est, et portae eius consumptae sunt igne; venite et aedificemus murum Ierusalem et non simus ultra opprobrium ”. 
Nehemiah 2 18 Et indicavi eis quod manus Dei mei bona esset super me et verba regis, quae locutus esset mihi, et dixerunt: “ Surgamus et aedificemus! ”. Et confortatae sunt manus eorum in bonum. 
Nehemiah 2 19 Audierunt autem Sanaballat Horonites et Thobias servus Ammanites et Gosem Arabs et subsannaverunt nos et despexerunt dixeruntque: “ Quae est haec res, quam facitis? Numquid contra regem vos rebellatis? ”. 
Nehemiah 2 20 Et dedi eis responsum dicens: “ Deus caeli ipse nos facit prosperari, et nos servi eius sumus; surgamus et aedificemus. Vobis autem non est pars et ius et memoria in Ierusalem ”.
Nehemiah 3 1 Et surrexit Eliasib sacerdos magnus et fratres eius sacerdotes et aedificaverunt portam Gregis; contignaverunt eam et statuerunt valvas eius et usque ad turrim Meah et turrim Hananeel. 
Nehemiah 3 2 Et iuxta eos aedificaverunt viri Iericho, et iuxta eos aedificavit Zacchur filius Imri.
Nehemiah 3 3 Portam autem Piscium aedificaverunt filii Asnaa; ipsi contignaverunt eam et statuerunt valvas eius et seras et vectes. 
Nehemiah 3 4 Et iuxta eos restauravit Meremoth filius Uriae filii Accos, et iuxta eum restauravit Mosollam filius Barachiae filii Mesezabel, et iuxta eum restauravit Sadoc filius Baana, 
Nehemiah 3 5 et iuxta eum restauraverunt Thecueni; optimates autem eorum non supposuerunt colla sua in opere Domini sui.
Nehemiah 3 6 Et portam Veterem restauraverunt Ioiada filius Phasea et Mosollam filius Besodia; ipsi contignaverunt eam et statuerunt valvas eius et seras et vectes. 
Nehemiah 3 7 Et iuxta eos restauraverunt Meltias Gabaonites et Iadon Meronathites, viri de Gabaon et Maspha, qui erant ad solium ducis, qui erat in regione trans flumen; 
Nehemiah 3 8 et iuxta eos restauravit Oziel filius Araia de aurificibus, et iuxta eum restauravit Hananias de pigmentariis et firmaverunt Ierusalem usque ad murum latiorem. 
Nehemiah 3 9 Et iuxta eum restauravit Raphaia filius Hur, princeps dimidiae partis vici Ierusalem; 
Nehemiah 3 10 et iuxta eum restauravit Iedaia filius Haromaph contra domum suam, et iuxta eum restauravit Hattus filius Hasabneia. 
Nehemiah 3 11 Alteram partem restauravit Melchias filius Harim et Hassub filius Phahathmoab usque ad turrim Furnorum. 
Nehemiah 3 12 Et iuxta eos restauravit Sellum filius Alohes, princeps mediae partis vici Ierusalem, ipse et filiae eius.
Nehemiah 3 13 Portam Vallis restauravit Hanun et habitatores Zanoa; ipsi aedificaverunt eam et statuerunt valvas eius et seras et vectes et mille cubitos in muro usque ad portam Sterquilinii. 
Nehemiah 3 14 Et portam Sterquilinii restauravit Melchias filius Rechab, princeps vici Bethcharem; ipse aedificavit eam et statuit valvas eius et seras et vectes.
Nehemiah 3 15 Et portam Fontis restauravit Sellum filius Cholhoza princeps pagi Maspha; ipse aedificavit eam et texit et statuit valvas eius et seras et vectes et murum piscinae Siloae iuxta hortum regis et usque ad gradus, qui descendunt de civitate David. 
Nehemiah 3 16 Post eum restauravit Nehemias filius Azboc princeps dimidiae partis vici Bethsur usque contra sepulcra David et usque ad piscinam, quae repleta est, et usque ad domum Fortium. 
Nehemiah 3 17 Post eum restauraverunt Levitae, Rehum filius Bani; iuxta eum restauravit Hasabias princeps dimidiae partis vici Ceilae pro vico suo; 
Nehemiah 3 18 post eum aedificaverunt fratres eorum Bavai filius Henadad princeps dimidiae partis vici Ceilae. 
Nehemiah 3 19 Et restauravit iuxta eum Ezer filius Iesua princeps Maspha mensuram alteram contra ascensum armentarii in angulo.
Nehemiah 3 20 Post eum restauravit Baruch filius Zachai mensuram alteram ab angulo usque ad portam domus Eliasib sacerdotis magni. 
Nehemiah 3 21 Post eum restauravit Meremoth filius Uriae filii Aecos mensuram secundam a porta domus Eliasib usque ad extremitatem domus Eliasib. 
Nehemiah 3 22 Et post eum restauraverunt sacerdotes viri de campestribus. 
Nehemiah 3 23 Post eos restauravit Beniamin et Hassub contra domum suam; post eos restauravit Azarias filius Maasiae filii Ananiae iuxta domum suam. 
Nehemiah 3 24 Post eum restauravit Bennui filius Henadad mensuram alteram a domo Azariae usque ad angulum et flexuram. 
Nehemiah 3 25 Phalel filius Ozi contra angulum turris, quae eminet de domo regis excelsa in atrio carceris; post eum Phadaia filius Pharos restauravit 
Nehemiah 3 26 usque contra portam Aquarum ad orientem et turrim, quae prominebat. 
Nehemiah 3 27 Post eum restauraverunt Thecueni mensuram alteram a regione contra magnam turrim eminentem usque ad murum templi.
Nehemiah 3 28 Sursum autem a porta Equorum restauraverunt sacerdotes, unusquisque contra domum suam. 
Nehemiah 3 29 Post eos restauravit Sadoc filius Emmer contra domum suam; et post eum restauravit Semeia filius Secheniae custos portae orientalis. 
Nehemiah 3 30 Post eum restauravit Hanania filius Selemiae et Hanun filius Seleph sextus mensuram alteram. Post eum restauravit Mosollam filius Barachiae contra cellam suam.
Nehemiah 3 31 Post eum restauravit Melchias de aurificibus usque ad domum oblatorum et mercatorum, contra portam Iudicialem, et usque ad cenaculum anguli; 
Nehemiah 3 32 et inter cenaculum anguli et portam Gregis restauraverunt aurifices et negotiatores.
Nehemiah 3 33 Factum est autem, cum audisset Sanaballat quod aedificaremus murum, iratus est et indignatus est nimis et subsannavit Iudaeos 
Nehemiah 3 34 et dixit coram fratribus suis et optimatibus Samariae: “ Quid Iudaei faciunt imbecilles? Num hoc conceditur eis? Num, quia sacrificant, complebunt in una die? Numquid vivificare poterunt lapides de acervis pulveris, qui combusti sunt? ”. 
Nehemiah 3 35 Sed et Thobias Ammanites, qui erat ad latus eius, ait: “ Sine aedificare; si ascenderit vulpes, diruet murum eorum lapideum ”.
Nehemiah 3 36 Audi, Deus noster, quia facti sumus irrisio! Converte contumeliam eorum super caput eorum et da eos in irrisionem in terra captivitatis! 
Nehemiah 3 37 Ne operias iniquitatem eorum, et peccatum eorum coram facie tua non deleatur, quia offenderunt te coram aedificantibus.
Nehemiah 3 38 Itaque aedificavimus murum, et compositus est totus murus usque ad partem dimidiam, et populus dabat cor suum, ut operaretur.
Nehemiah 4 1 Factum est autem cum audisset Sanaballat et Thobias et Arabes et Ammanitae et Azotii quod prosperaretur restauratio muri Ierusalem et quod coepissent interrupta concludi, irati sunt nimis; 
Nehemiah 4 2 et conspiraverunt omnes pariter, ut venirent et pugnarent contra Ierusalem et facerent confusionem. 
Nehemiah 4 3 Et oravimus Deum nostrum et posuimus custodiam die ac nocte contra eos. 
Nehemiah 4 4 Dixit autem Iudas: “ Debilitata est fortitudo portantis, et humus nimia est; et nos non poterimus aedificare murum ”. 
Nehemiah 4 5 Et dixerunt hostes nostri: “ Nesciant et ignorent, donec veniamus in medium eorum et interficiamus eos et cessare faciamus opus ”.
Nehemiah 4 6 Factum est autem venientibus Iudaeis, qui habitabant iuxta eos, et dicentibus nobis per decem vices ex omnibus locis, quibus venerant ad nos, 
Nehemiah 4 7 statuimus nos in inferioribus post murum in locis apertis, et ordinavi populum secundum familias cum gladiis suis et lanceis suis et arcubus suis. 
Nehemiah 4 8 Et perspexi atque surrexi, et aio ad optimates et magistratus et ad reliquam partem vulgi: “ Nolite timere a facie eorum; Domini magni et terribilis mementote et pugnate pro fratribus vestris, filiis vestris et filiabus vestris et uxoribus vestris et domibus vestris ”. 
Nehemiah 4 9 Factum est autem cum audissent inimici nostri nuntiatum esse nobis, dissipavit Deus consilium eorum, et reversi sumus omnes ad murum, unusquisque ad opus suum. 
Nehemiah 4 10 Et factum est a die illa, media pars iuvenum meorum faciebat opus, et media tenebat lanceas et scuta et arcus et loricas, et principes post omnem domum Iudae. 
Nehemiah 4 11 Aedificantium in muro et portantium onera et imponentium, una manu sua faciebat opus et altera tenebat gladium; 
Nehemiah 4 12 aedificantium enim unusquisque gladio erat accinctus renes, et sic aedificabant; et, qui clangebat bucina, iuxta me. 
Nehemiah 4 13 Et dixi ad optimates et ad magistratus et ad reliquam partem vulgi: “ Opus grande est et latum, et nos separati sumus in muro procul alter ab altero; 
Nehemiah 4 14 in loco quocumque audieritis clangorem tubae, illuc concurrite ad nos. Deus noster pugnabit pro nobis ”. 
Nehemiah 4 15 Et sic nos fecimus opus, et media pars nostrum tenebat lanceas ab ascensu aurorae, donec egrediantur astra.
Nehemiah 4 16 In tempore quoque illo dixi populo: “ Unusquisque cum puero suo pernoctet in medio Ierusalem; et erit nobis custodia per noctem, et opus per diem ”. 
Nehemiah 4 17 Ego autem et fratres mei et pueri mei et custodes, qui erant post me, non deponebamus vestimenta nostra; unusquisque tenebat gladium in dextera sua.
Nehemiah 5 1 Et factus est clamor populi et uxorum eius magnus adversus fratres suos Iudaeos. 
Nehemiah 5 2 Et erant qui dicerent: “ Filios nostros et filias nostras pignoravimus, ut acciperemus frumentum et comederemus et viveremus! ”. 
Nehemiah 5 3 Et erant qui dicerent: “ Agros nostros et vineas et domos nostras opposuimus, ut acciperemus frumentum in fame! ”. 
Nehemiah 5 4 Et alii dicebant: “ Mutuo sumpsimus pecunias in tributa regis pro agris nostris et vineis nostris. 
Nehemiah 5 5 Et nunc sicut caro fratrum nostrorum sic caro nostra est, et sicut filii eorum ita et filii nostri; ecce nos subiugamus filios nostros et filias nostras in servitutem, et de filiabus nostris quaedam iam in servitute subiugatae sunt, nec habemus unde possint redimi, quia agros nostros et vineas nostras alii possident ”.
Nehemiah 5 6 Et iratus sum nimis, cum audissem clamorem eorum secundum verba haec. 
Nehemiah 5 7 Cogitavique in corde meo et increpavi optimates et magistratus et dixi eis: “ Usuras singuli a fratribus vestris exigitis! ”. Et congregavi adversum eos contionem magnam 
Nehemiah 5 8 et dixi eis: “ Nos, ut scitis, redemimus fratres nostros Iudaeos, qui venditi fuerant gentibus, secundum possibilitatem nostram; quin potius et vos vendetis fratres vestros, ut vendentur nobis? ”. Et siluerunt nec invenerunt quid responderent. 
Nehemiah 5 9 Dixique ad eos: “ Non est bona res, quam facitis. Quare non in timore Dei nostri ambulatis, ne exprobretur nobis a gentibus inimicis nostris? 
Nehemiah 5 10 Et ego et fratres mei et pueri mei commodavimus plurimis pecuniam et frumentum; non repetamus usuras istas. 
Nehemiah 5 11 Reddite eis hodie agros suos et vineas suas et oliveta sua et domos suas et centesimam pecuniae frumenti vini et olei, quam exigere soletis ab eis ”.
Nehemiah 5 12 Et dixerunt: “ Reddemus et ab eis nihil quaeremus; sicque faciemus, ut loqueris ”. Et vocavi sacerdotes et feci eos iurare, ut facerent, sicut dictum erat. 
Nehemiah 5 13 Insuper excussi sinum meum et dixi: “ Sic excutiat Deus omnem virum, qui non compleverit verbum istud, de domo sua et de laboribus suis; sic excutiatur et vacuus fiat! ”. Et dixit universa multitudo: “ Amen! ”. Et laudaverunt Deum. Fecit ergo populus, sicut erat dictum.
Nehemiah 5 14 A die autem illa, qua praeceperat rex mihi, ut essem dux in terra Iudae, ab anno vicesimo usque ad annum tricesimum secundum Artaxerxis regis, per annos duodecim ego et fratres mei annonas, quae ducibus debebantur, non comedimus. 
Nehemiah 5 15 Duces autem priores, qui fuerant ante me, gravaverunt populum et acceperunt ab eis cotidie pro pane siclos argenti quadraginta; sed et ministri eorum depresserunt populum. Ego autem non feci ita propter timorem Dei, 
Nehemiah 5 16 quin potius in opere muri restauravi et agrum non emi; et omnes pueri mei congregati ad opus erant.
Nehemiah 5 17 Iudaei quoque et magistratus, centum quinquaginta viri, et qui veniebant ad nos de gentibus, quae in circuitu nostro sunt, in mensa mea erant. 
Nehemiah 5 18 Parabatur autem mihi per dies singulos bos unus, arietes sex electi, exceptis volatilibus; et inter dies decem vina diversa multa. Insuper et annonas ducatus mei non quaesivi; gravis enim erat servitus populi huius.
Nehemiah 5 19 Memento mei, Deus meus, in bonum, secundum omnia, quae feci populo huic.
Nehemiah 6 1 Factum est autem cum audisset Sanaballat et Thobias et Gosem Arabs et ceteri inimici nostri, quod aedificassem ego murum, et non esset in ipso residua interruptio — usque ad tempus autem illud valvas non posueram in portis — 
Nehemiah 6 2 miserunt Sanaballat et Gosem ad me dicentes: “ Veni, et conveniamus in Cephirim in campo Ono ”. Ipsi autem cogitabant, ut facerent mihi malum. 
Nehemiah 6 3 Misi ergo ad eos nuntios dicens: “ Opus grande ego facio et non possum descendere; cur cessare oportet opus, si desistero et descendero ad vos? ”. 
Nehemiah 6 4 Miserunt autem ad me secundum verbum hoc per quattuor vices, et respondi eis iuxta sermonem priorem.
Nehemiah 6 5 Et misit ad me Sanaballat iuxta verbum prius quinta vice puerum suum, et epistulam non obsignatam habebat in manu sua, in qua erat scriptum: 
Nehemiah 6 6 “ In gentibus auditum est, et Gosem dixit quod tu et Iudaei cogitetis rebellare, et propterea aedifices murum et levare te velis super eos regem; iuxta hanc vocem 
Nehemiah 6 7 et prophetas posueris, qui praedicent de te in Ierusalem dicentes: “Rex in Iudaea est!”. Nunc autem auditurus est rex verba haec; idcirco nunc veni, ut ineamus consilium pariter ”. 
Nehemiah 6 8 Et misi ad eum dicens: “ Non est factum secundum verba haec, quae tu loqueris; de corde enim tuo tu componis haec ”. 
Nehemiah 6 9 Omnes enim hi terrebant nos cogitantes: “ Fatigabuntur manus eorum ab opere, et non complebitur ”. Quam ob causam magis confortavi manus meas.
Nehemiah 6 10 Et ingressus sum domum Semeiae filii Dalaiae filii Meetabel, ubi erat detentus. Qui ait: “ Tractemus nobiscum in domo Dei, in medio templi, et claudamus portas aedis, quia venturi sunt, ut interficiant te; utique nocte venturi sunt ad occidendum te”.
Nehemiah 6 11 Et dixi: “ Num quisquam similis mei fugit? Et quis ut ego ingredietur templum et vivet? Non ingrediar ”. 
Nehemiah 6 12 Et intellexi quod Deus non misisset eum, sed quasi vaticinans locutus esset ad me, quia Thobias et Sanaballat conduxerant eum. 
Nehemiah 6 13 Acceperat enim pretium, ut territus sic agerem et peccarem, et haberent malum, quod exprobrarent mihi. 
Nehemiah 6 14 Memento, Deus meus, Thobiae et Sanaballat iuxta opera eorum talia, sed et Noadiae prophetae et ceterorum prophetarum, qui terrebant me!
Nehemiah 6 15 Completus est autem murus vicesimo quinto die mensis Elul, quinquaginta duobus diebus. 
Nehemiah 6 16 Factum est ergo, cum audissent omnes inimici nostri, et vidissent universae gentes, quae erant in circuitu nostro, ut conciderent intra semetipsos et scirent quod a Deo factum esset opus hoc.
Nehemiah 6 17 Sed et in diebus illis, multae optimatum Iudaeorum epistulae mittebantur ad Thobiam, et a Thobia veniebant ad eos. 
Nehemiah 6 18 Multi enim in Iudaea coniurationem fecerunt cum eo, quia gener erat Secheniae filii Area, et Iohanan filius eius acceperat filiam Mosollam filii Barachiae. 
Nehemiah 6 19 Sed et laudabant eum coram me et verba mea nuntiabant ei; et Thobias mittebat epistulas, ut terreret me.
Nehemiah 7 1 Postquam autem aedificatus est murus, et posui valvas et recen sui ianitores et cantores et Levitas, 
Nehemiah 7 2 praeposui Hanani fratrem meum et Hananiam principem arcis supra Ierusalem — ipse enim quasi vir verax et timens Deum plus ceteris videbatur — 
Nehemiah 7 3 et dixi eis: “ Non aperiantur portae Ierusalem usque ad calorem solis. Dum adhuc calor permanet, claudantur portae et oppilentur; et ponant custodes de habitatoribus Ierusalem, singulos per vices suas et unumquemque contra domum suam ”.
Nehemiah 7 4 Civitas autem erat lata nimis et grandis, et populus parvus in medio eius, et non erant domus aedificatae. 
Nehemiah 7 5 Deus autem meus dedit in corde meo, et congregavi optimates et magistratus et vulgus, ut recenserem eos; et inveni librum census eorum, qui ascenderant primum, et inventum est scriptum in eo:
Nehemiah 7 6 Isti filii provinciae, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Ierusalem et in Iudaeam unusquisque in civitatem suam. 
Nehemiah 7 7 Qui venerunt cum Zorobabel, Iesua, Nehemias, Azarias, Raamias, Nahamani, Mardochaeus, Belsan, Mespharath, Beguai, Nahum, Baana. Numerus virorum populi Israel: 
Nehemiah 7 8 filii Pharos duo milia centum septuaginta duo; 
Nehemiah 7 9 filii Saphatia trecenti septuaginta duo; 
Nehemiah 7 10 filii Area sescenti quinquaginta duo; 
Nehemiah 7 11 filii Phahathmoab, hi sunt filii Iesua et Ioab, duo milia octingenti decem et octo; 
Nehemiah 7 12 filii Elam mille ducenti quinquaginta quattuor; 
Nehemiah 7 13 filii Zethua octingenti quadraginta quinque; 
Nehemiah 7 14 filii Zachai septingenti sexaginta; 
Nehemiah 7 15 filii Bennui sescenti quadraginta octo; 
Nehemiah 7 16 filii Bebai sescenti viginti octo; 
Nehemiah 7 17 filii Azgad duo milia trecenti viginti duo; 
Nehemiah 7 18 filii Adonicam sescenti sexaginta septem; 
Nehemiah 7 19 filii Beguai duo milia sexaginta septem; 
Nehemiah 7 20 filii Adin sescenti quinquaginta quinque; 
Nehemiah 7 21 filii Ater, qui erant ex Ezechia, nonaginta octo; 
Nehemiah 7 22 filii Hasum trecenti viginti octo; 
Nehemiah 7 23 filii Besai trecenti viginti quattuor; 
Nehemiah 7 24 filii Hareph centum duodecim; 
Nehemiah 7 25 filii Gabaon nonaginta quinque; 
Nehemiah 7 26 filii Bethlehem et Netopha centum octoginta octo; 
Nehemiah 7 27 viri Anathoth centum viginti octo; 
Nehemiah 7 28 viri Bethazmaveth quadraginta duo; 
Nehemiah 7 29 viri Cariathiarim, Cephira et Beroth septingenti quadraginta tres; 
Nehemiah 7 30 viri Rama et Gabaa sescenti viginti unus; 
Nehemiah 7 31 viri Machmas centum viginti duo; 
Nehemiah 7 32 viri Bethel et Hai centum viginti tres; 
Nehemiah 7 33 viri Nabo alterius quinquaginta duo; 
Nehemiah 7 34 viri Elam alterius mille ducenti quinquaginta quattuor; 
Nehemiah 7 35 filii Harim trecenti viginti; 
Nehemiah 7 36 filii Iericho trecenti quadraginta quinque; 
Nehemiah 7 37 filii Lod, Hadid et Ono septingenti viginti unus; 
Nehemiah 7 38 filii Senaa tria milia nongenti triginta.
Nehemiah 7 39 Sacerdotes: filii Iedaia de domo Iesua nongenti septuaginta tres; 
Nehemiah 7 40 filii Emmer mille quinquaginta duo; 
Nehemiah 7 41 filii Phassur mille ducenti quadraginta septem; 
Nehemiah 7 42 filii Harim mille decem et septem.
Nehemiah 7 43 Levitae: filii Iesua, hi sunt filii Cadmihel, Bennui et Odoviae, septuaginta quattuor.
Nehemiah 7 44 Cantores: filii Asaph centum quadraginta octo.
Nehemiah 7 45 Ianitores: filii Sellum, filii Ater, filii Telmon, filii Accub, filii Hatita, filii Sobai, centum triginta octo.
Nehemiah 7 46 Oblati: filii Siha, filii Hasupha, filii Tabbaoth, 
Nehemiah 7 47 filii Ceros, filii Siaa, filii Phadon, 
Nehemiah 7 48 filii Lebana, filii Hagaba, filii Selmai, 
Nehemiah 7 49 filii Hanan, filii Giddel, filii Gaher, 
Nehemiah 7 50 filii Raaia, filii Rasin, filii Necoda, 
Nehemiah 7 51 filii Gazam, filii Oza, filii Phasea, 
Nehemiah 7 52 filii Besai, filii Meunitarum, filii Nephusorum, 
Nehemiah 7 53 filii Bacbuc, filii Hacupha, filii Harhur, 
Nehemiah 7 54 filii Basluth, filii Mahida, filii Harsa, 
Nehemiah 7 55 filii Bercos, filii Sisara, filii Thema, 
Nehemiah 7 56 filii Nasia, filii Hatipha.
Nehemiah 7 57 Filii servorum Salomonis: filii Sotai, filii Sophereth, filii Pheruda, 
Nehemiah 7 58 filii Iaala, filii Darcon, filii Giddel, 
Nehemiah 7 59 filii Saphatia, filii Hatil, filii Phochereth Hassebaim, filii Amon.
Nehemiah 7 60 Omnes oblati et filii servorum Salomonis trecenti nonaginta duo.
Nehemiah 7 61 Hi sunt autem, qui ascenderunt de Thelmela, Thelharsa, Cherub, Addon et Emmer et non potuerunt indicare domum patrum suorum et semen suum, utrum ex Israel essent: 
Nehemiah 7 62 filii Dalaia, filii Thobia, filii Necoda sescenti quadraginta duo. 
Nehemiah 7 63 Et de sacerdotibus: filii Hobia, filii Accos, filii Berzellai, qui accepit de filiabus Berzellai Galaaditis uxorem et vocatus est nomine eorum. 
Nehemiah 7 64 Hi quaesierunt tabulas genealogiae suae et non invenerunt; et eiecti sunt de sacerdotio; 
Nehemiah 7 65 dixitque praepositus eis, ut non manducarent de sanctificatis sanctuarii, donec staret sacerdos pro Urim et Tummim.
Nehemiah 7 66 Omnis multitudo simul quadraginta duo milia trecenti sexaginta, 
Nehemiah 7 67 absque servis et ancillis eorum, qui erant septem milia trecenti triginta septem; insuper et cantores et cantatrices ducenti quadraginta quinque. 
Nehemiah 7 68 Equi eorum septingenti triginta sex, muli eorum ducenti quadraginta quinque, 
Nehemiah 7 69 cameli eorum quadringenti triginta quinque, asini sex milia septingenti viginti.
Nehemiah 7 70 Nonnulli autem de principibus familiarum dederunt in opus: praepositus dedit in thesaurum auri drachmas mille, phialas quinquaginta, tunicas sacerdotales quingentas triginta; 
Nehemiah 7 71 et de principibus familiarum dederunt in thesaurum operis auri drachmas viginti milia et argenti minas duo milia ducentas. 
Nehemiah 7 72 Et quod dedit reliquus populus, auri drachmas viginti milia et argenti minas duo milia et tunicas sacerdotales sexaginta septem. Habitaverunt autem ibi sacerdotes et Levitae; ianitores autem et cantores et quidam de populo et oblati et omnis Israel habitaverunt in civitatibus suis. Et venerat mensis septimus; filii autem Israel erant in civitatibus suis.
Nehemiah 8 1 Congregatusque est omnis populus quasi vir unus ad plateam, quae est ante portam Aquarum, et dixerunt Esdrae scribae, ut afferret librum legis Moysi, quam praece perat Dominus Israeli. 
Nehemiah 8 2 Attulit ergo Esdras sacerdos legem coram multitudine virorum et mulierum cunctisque, qui poterant intellegere, in die prima mensis septimi. 
Nehemiah 8 3 Et legit in eo in platea, quae erat ante portam Aquarum, de mane usque ad mediam diem in conspectu virorum et mulierum et eorum, qui intellegere poterant; et aures omnis populi erant erectae ad librum legis.
Nehemiah 8 4 Stetit autem Esdras scriba super gradum ligneum, quem ad hoc fecerant; et steterunt iuxta eum Matthathias et Sema et Anaia et Uria et Helcia et Maasia ad dexteram eius, et ad sinistram Phadaia, Misael et Melchia et Hasum et Hasbadana, Zacharia et Mosollam. 
Nehemiah 8 5 Et aperuit Esdras librum coram omni populo — super universum quippe populum eminebat — et, cum aperuisset eum, stetit omnis populus. 
Nehemiah 8 6 Et benedixit Esdras Domino, Deo magno; et respondit omnis populus: “ Amen, amen ”, elevans manus suas. Et incurvati sunt et adoraverunt Deum proni in terram.
Nehemiah 8 7 Porro Iesua et Bani et Serebia, Iamin, Accub, Sabethai, Hodia, Maasia, Celita, Azarias, Iozabad, Hanan, Phalaia et Levitae erudiebant populum in lege; populus autem stabat in gradu suo. 
Nehemiah 8 8 Et legerunt in libro legis Dei distincte et aperierunt sensum et explicaverunt lectionem. 
Nehemiah 8 9 Dixit autem Nehemias, ipse est praepositus, et Esdras sacerdos et scriba et Levitae instruentes populum universo populo: “ Dies iste sanctificatus est Domino Deo nostro! Nolite lugere et nolite flere ”. Flebat enim omnis populus, cum audiret verba legis. 
Nehemiah 8 10 Et dixit eis: “ Ite, comedite pinguia et bibite mulsum et mittite partes his, qui non praeparaverunt sibi, quia sanctus dies Domini nostri est; et nolite contristari, gaudium etenim Domini est fortitudo vestra ”. 
Nehemiah 8 11 Levitae autem silentium faciebant in omni populo dicentes: “ Tacete, quia dies sanctus est, et nolite dolere ”. 
Nehemiah 8 12 Abiit itaque omnis populus, ut comederet et biberet et mitteret partes et faceret laetitiam magnam, quia intellexerant verba, quae docuerat eos.
Nehemiah 8 13 Et in die secundo congregati sunt principes familiarum universi populi, sacerdotes et Levitae ad Esdram scribam, ut intellegerent verba legis. 
Nehemiah 8 14 Et invenerunt scriptum in lege, quam praecepit Dominus per Moysen, ut habitent filii Israel in tabernaculis in die sollemni mense septimo 
Nehemiah 8 15 et ut praedicent et divulgent vocem in universis urbibus suis et in Ierusalem dicentes: “ Egredimini in montem et afferte frondes olivae et frondes oleastri, frondes myrti et ramos palmarum et frondes ligni nemorosi, ut fiant tabernacula, sicut scriptum est ”.
Nehemiah 8 16 Et egressus est populus, et attulerunt feceruntque sibi tabernacula, unusquisque in domate suo et in atriis suis et in atriis domus Dei et in platea portae Aquarum et in platea portae Ephraim. 
Nehemiah 8 17 Fecit ergo universa ecclesia eorum, qui redierant de captivitate, tabernacula et habitaverunt in tabernaculis. Non enim fecerant a diebus Iosue filii Nun taliter filii Israel usque ad diem illum; et fuit laetitia magna nimis. 
Nehemiah 8 18 Legit autem in libro legis Dei per dies singulos, a die primo usque ad diem novissimum; et fecerunt sollemnitatem septem diebus et in die octavo conventum iuxta ordinationem.
Nehemiah 9 1 In die autem vicesimo quarto mensis huius convenerunt filii Is rael in ieiunio et in saccis, et humus super eos. 
Nehemiah 9 2 Et separatum est semen filiorum Israel ab omni alienigena; et steterunt et confitebantur peccata sua et iniquitates patrum suorum. 
Nehemiah 9 3 Et consurrexerunt ad standum et legerunt in volumine legis Domini Dei sui per quartam partem diei; et per quartam partem confitebantur et adorabant Dominum Deum suum. 
Nehemiah 9 4 Surrexerunt autem super gradum Levitarum Iesua et Bani et Cadmihel, Sebania, Bunni, Serebia, Bani et Chanani et clamaverunt voce magna ad Dominum Deum suum. 
Nehemiah 9 5 Et dixerunt Levitae Iesua et Cadmihel, Bani, Hasabneia, Serebia, Hodia, Sebania, Phethahia: “ Surgite, benedicite Domino Deo vestro ab aetemo usque in aeternum, et benedicant nomini gloriae tuae excelso super omnem benedictionem et laudem.
Nehemiah 9 6 Tu ipse, Domine, solus; tu fecisti caelum et caelum caelorum et omnem exercitum eorum, terram et universa, quae in ea sunt, maria et omnia, quae in eis sunt; et tu vivificas omnia haec, et exercitus caeli te adorat.
Nehemiah 9 7 Tu ipse, Domine Deus, qui elegisti Abram et eduxisti eum de Ur Chaldaeorum et posuisti nomen eius Abraham.
Nehemiah 9 8 Et invenisti cor eius fidele coram te et percussisti cum eo foedus, ut dares terram Chananaei, Hetthaei et Amorraei et Pherezaei et Iebusaei et Gergesaei, nempe ut dares semini eius; et implesti verba tua, quoniam iustus es.
Nehemiah 9 9 Et vidisti afflictionem patrum nostrorum in Aegypto clamoremque eorum audisti iuxta mare Rubrum.
Nehemiah 9 10 Et dedisti signa atque portenta in pharaone et in universis servis eius et in omni populo terrae illius; cognovisti enim quia superbe egerant contra eos, et fecisti tibi nomen, sicut et in hac die.
Nehemiah 9 11 Et mare divisisti ante eos, et transierunt per medium maris in sicco; persecutores autem eorum proiecisti in profundum, quasi lapidem in aquas validas.
Nehemiah 9 12 Et in columna nubis ductor eorum fuisti per diem et in columna ignis per noctem, ut illuminaret eis viam, per quam ingrediebantur.
Nehemiah 9 13 Ad montem quoque Sinai descendisti et locutus es cum eis de caelo; et dedisti eis iudicia recta et legem rectam, mandata et praecepta bona.
Nehemiah 9 14 Et sabbatum sanctificatum tuum ostendisti eis et praecepta et mandata et legem praecepisti eis in manu Moysi servi tui.
Nehemiah 9 15 Panem quoque de caelo dedisti eis in fame eorum et aquam de petra eduxisti eis in siti eorum; et dixisti eis, ut ingrederentur et possiderent terram, super quam levasti manum tuam, ut traderes eis.
Nehemiah 9 16 Ipsi vero patres nostri superbe egerunt et induraverunt cervices suas et non audierunt mandata tua.
Nehemiah 9 17 Et noluerunt audire et non sunt recordati mirabilium tuorum, quae feceras eis, et induraverunt cervices suas et posuerunt caput suum, ut reverterentur ad servitutem suam in Aegyptum. Tu autem Deus propitius, clemens et misericors, longanimis et multae miserationis, non dereliquisti eos.
Nehemiah 9 18 Et quidem, cum fecissent sibi vitulum conflatilem et dixissent: “Iste est Deus tuus, qui eduxit te de Aegypto” feceruntque blasphemias magnas;
Nehemiah 9 19 tu autem in misericordiis tuis multis non dimisisti eos in deserto: columna nubis non recessit ab eis per diem, ut duceret eos in viam; et columna ignis per noctem, ut illuminaret eis iter, per quod ingrederentur.
Nehemiah 9 20 Et spiritum tuum bonum dedisti, qui doceret eos, et manna tuum non prohibuisti ab ore eorum et aquam dedisti eis in siti eorum.
Nehemiah 9 21 Quadraginta annis pavisti eos in deserto, nihilque eis defuit; vestimenta eorum non inveteraverunt, et pedes eorum non intumuerunt.
Nehemiah 9 22 Et dedisti eis regna et populos et partitus es eis sortes; et possederunt terram Sehon et terram regis Hesebon et terram Og regis Basan.
Nehemiah 9 23 Et multiplicasti filios eorum sicut stellas caeli; et adduxisti eos ad terram, de qua dixeras patribus eorum, ut ingrederentur et possiderent.
Nehemiah 9 24 Et venerunt filii et possederunt terram, et humiliasti coram eis habitatores terrae Chananaeos; et dedisti eos in manu eorum et reges eorum et populos terrae, ut facerent eis, sicut placebat illis.
Nehemiah 9 25 Ceperunt itaque urbes munitas et humum pinguem; et possederunt domos plenas cunctis bonis, cisternas ab aliis fabricatas, vineas et oliveta et ligna pomifera multa. Et comederunt et saturati sunt et impinguati sunt et delectati sunt in bonitate tua magna.
Nehemiah 9 26 Vexaverunt autem te et rebellaverunt contra te et proiecerunt legem tuam post terga sua; et prophetas tuos occiderunt, qui contestabantur eos, ut reverterentur ad te; feceruntque blasphemias grandes.
Nehemiah 9 27 Et dedisti eos in manu hostium suorum, et afflixerunt eos; et in tempore tribulationis suae clamaverunt ad te, et tu de caelo audisti et secundum miserationes tuas multas dedisti eis salvatores, qui salvarent eos da manu hostium suorum.
Nehemiah 9 28 Cumque requievissent, reversi sunt, ut facerent malum in conspectu tuo; et dereliquisti eos in manu inimicorum suorum, et dominati sunt eis. Conversique sunt et clamaverunt ad te; tu autem de caelo exaudisti et liberasti eos in misericordiis tuis multis vicibus.
Nehemiah 9 29 Et contestatus es eos, ut reduceres eos ad legem tuam; ipsi vero superbe egerunt et non audierunt mandata tua et in iudicia tua peccaverunt, quae si fecerit homo, vivet in eis, et dederunt umerum rebellem et cervicem suam induraverunt nec audierunt.
Nehemiah 9 30 Et pepercisti eis annos multos et contestatus es eos in spiritu tuo per manum prophetarum tuorum, et non audierunt; et tradidisti eos in manu populorum terrarum.
Nehemiah 9 31 In misericordiis autem tuis plurimis non fecisti eos in consumptionem nec dereliquisti eos; quoniam Deus misericors et clemens es tu.
Nehemiah 9 32 Nunc itaque, Deus noster magne, fortis et terribilis, custodiens pactum et misericordiam, ne parvipendas omnem laborem, qui invenit nos, reges nostros et principes nostros et sacerdotes nostros et prophetas nostros et patres nostros et omnem populum tuum a diebus regum Assyriae usque in diem hanc.
Nehemiah 9 33 Et tu iustus es in omnibus, quae venerunt super nos, quia recte fecisti, nos autem impie egimus.
Nehemiah 9 34 Reges nostri, principes nostri, sacerdotes nostri et patres nostri non fecerunt legem tuam et non attenderunt mandata tua et testimonia tua, quae testificatus es in eis.
Nehemiah 9 35 Et ipsi in regnis suis et in bonitate tua multa, quam dederas eis, et in terra latissima et pingui, quam tradideras in conspectu eorum, non servierunt tibi nec reversi sunt a studiis suis pessimis.
Nehemiah 9 36 Ecce nos ipsi hodie servi sumus; et in terra, quam dedisti patribus nostris, ut comederent fructum eius et bona eius, nos ipsi servi sumus.
Nehemiah 9 37 Et fruges eius multiplicantur regibus, quos posuisti super nos propter peccata nostra, et corporibus nostris dominantur et iumentis nostris secundum voluntatem suam, et in tribulatione magna sumus ”.
Nehemiah 10 1 “ Super omnibus ergo his nos ipsi percutimus foedus et scribimus, et signant principes nostri, Levitae nostri et sacerdotes nostri ”.
Nehemiah 10 2 Signatores autem fuerunt: Nehemias praepositus, filius Hachaliae, et Sedecias, 
Nehemiah 10 3 Saraias, Azarias, Ieremias, 
Nehemiah 10 4 Phassur, Amarias, Melchias, 
Nehemiah 10 5 Hattus, Sebania, Melluch, 
Nehemiah 10 6 Harim, Meremoth, Abdias, 
Nehemiah 10 7 Daniel, Genthon, Baruch, 
Nehemiah 10 8 Mosollam, Abia, Miamin, 
Nehemiah 10 9 Maazia, Belgai, Semeia; hi sacerdotes. 
Nehemiah 10 10 Porro Levitae: Iesua filius Azaniae, Bennui de filiis Henadad, Cadmihel 
Nehemiah 10 11 et fratres eorum Sebania, Hodia, Celita, Phalaia, Hanan, 
Nehemiah 10 12 Micha, Rohob, Hasabia, 
Nehemiah 10 13 Zacchur, Serebia, Sebania, 
Nehemiah 10 14 Hodia, Bani, Baninu.
Nehemiah 10 15 Capita populi: Pharos, Phahathmoab, Elam, Zethua, Bani, 
Nehemiah 10 16 Bunni, Azgad, Bebai, 
Nehemiah 10 17 Adonia, Beguai, Adin, 
Nehemiah 10 18 Ater, Ezechia, Azur, 
Nehemiah 10 19 Hodia, Hasum, Besai, 
Nehemiah 10 20 Hareph, Anathoth, Nebai, 
Nehemiah 10 21 Megphias, Mosollam, Hezir, 
Nehemiah 10 22 Mesezabel, Sadoc, Ieddua, 
Nehemiah 10 23 Pheltia, Hanan, Anaia, 
Nehemiah 10 24 Osee, Hanania, Hassub, 
Nehemiah 10 25 Alohes, Phalea, Sobec, 
Nehemiah 10 26 Rehum, Hasabna, Maasia, 
Nehemiah 10 27 Ahia, Hanan, Anan, 
Nehemiah 10 28 Melluch, Harim, Baana.
Nehemiah 10 29 Et reliqui de populo, sacerdotes, Levitae, ianitores et cantores, oblati et omnes, qui se separaverunt de populis terrarum ad legem Dei, uxores eorum, filii eorum et filiae eorum, omnes, qui poterant sapere, 
Nehemiah 10 30 adhaeserunt fratribus suis optimatibus pollicentes et iurantes, ut ambularent in lege Dei, quam dederat in manu Moysi servi Dei, et ut facerent et custodirent universa mandata Domini Dei nostri et iudicia eius et praecepta eius, 
Nehemiah 10 31 et ut non daremus filias nostras populo terrae et filias eorum non acciperemus filiis nostris.
Nehemiah 10 32 Et si populi terrae importaverint venalia et omnia cibaria per diem sabbati, ut vendant, non accipiemus ab eis in sabbato et in die sanctificato; et dimittemus annum septimum et omnem exactionem. 
Nehemiah 10 33 Et statuimus super nos praecepta, ut demus tertiam partem sicli per annum ad opus domus Dei nostri, 
Nehemiah 10 34 ad panes propositionis et ad oblationem sempiternam et in holocaustum sempiternum in sabbatis, in calendis, in sollemnitatibus et in sanctificata et in sacrificium pro peccato, ut expietur pro Israel, et in omnem usum domus Dei nostri.
Nehemiah 10 35 Sortes ergo misimus super oblationem lignorum inter sacerdotes et Levitas et populum, ut inferrentur in domum Dei nostri per domos patrum nostrorum, in temporibus constitutis ab anno in annum, ut arderent super altare domini Dei nostri, sicut scriptum est in lege; 
Nehemiah 10 36 et ut afferremus primogenita terrae nostrae et primitiva universi fructus omnis ligni ab anno in annum in domo Domini, 
Nehemiah 10 37 et primitiva filiorum nostrorum et pecorum nostrorum, sicut scriptum est in lege, et primitiva boum nostrorum et ovium nostrarum, ut afferrentur in domum Dei nostri sacerdotibus, qui ministrant in domo Dei nostri; 
Nehemiah 10 38 et primitias ciborum nostrorum et libaminum nostrorum et poma omnis ligni, vindemiae quoque et olei, afferemus sacerdotibus ad gazophylacium Dei nostri, et decimam partem terrae nostrae Levitis. Ipsi Levitae decimas accipient ex omnibus civitatibus agriculturae nostrae.
Nehemiah 10 39 Erit autem sacerdos filius Aaron cum Levitis in decimis Levitarum colligendis, et Levitae offerent decimam partem decimae in domo Dei nostri ad gazophylacium thesauri. 
Nehemiah 10 40 Ad gazophylacium enim deportabunt filii Israel et filii Levi primitias frumenti, vini et olei; et ibi erunt vasa sanctificata et sacerdotes, qui ministrabant, et ianitores et cantores. Et non dimittemus domum Dei nostri.
Nehemiah 11 1 Habitaverunt autem princi pes populi in Ierusalem; reli qua vero plebs misit sortem, ut adducerent unum virum de decem ad habitandum in Ierusalem civitate sancta, novem vero partes in civitatibus. 
Nehemiah 11 2 Benedixit autem populus omnibus viris, qui se sponte obtulerant, ut habitarent in Ierusalem. 
Nehemiah 11 3 Hi sunt itaque principes provinciae, qui habitaverunt in Ierusalem et in civitatibus Iudae. Habitavit autem unusquisque in possessione sua, in urbibus suis, Israel, sacerdotes, Levitae, oblati et filii servorum Salomonis.
Nehemiah 11 4 Et in Ierusalem habitaverunt de filiis Iudae et de filiis Beniamin. De filiis Iudae: Athaias filius Oziam filii Zachariae filii Amariae filii Saphatiae filii Malaleel, de filiis Phares; 
Nehemiah 11 5 et Maasia filius Baruch filius Cholhoza filius Hazia filius Adaia filius Ioiarib filius Zachariae filius Silonitis. 
Nehemiah 11 6 Omnes filii Phares, qui habitaverunt in Ierusalem, quadringenti sexaginta octo viri fortes.
Nehemiah 11 7 Hi sunt autem filii Beniamin: Sallu filius Mosollam filius Ioed filius Phadaia filius Colaia filius Maasia filius Etheel filius Iesaia; 
Nehemiah 11 8 et fratres eius viri fortes, nongenti viginti octo. 
Nehemiah 11 9 Et Ioel filius Zechri praepositus eorum, et Iudas filius Asana super civitatem secundus.
Nehemiah 11 10 Et de sacerdotibus: Iedaia filius Ioiarib filius 
Nehemiah 11 11 Saraia filius Helciae filius Mosollam filius Sadoc filius Meraioth filius Achitob princeps domus Dei; 
Nehemiah 11 12 et fratres eorum facientes opera templi, octingenti viginti duo. Et Adaia filius Ieroham filius Phelelia filius Amsi filius Zachariae filius Phassur filius Melchiae; 
Nehemiah 11 13 et fratres eius principes familiarum ducenti quadraginta duo. Et Amassai filius Azareel filius Ahazi filius Mosollamoth filius Emmer; 
Nehemiah 11 14 et fratres eorum potentes nimis, centum viginti octo; et praepositus eorum Zabdiel vir nobilis.
Nehemiah 11 15 Et de Levitis: Semeia filius Hassub filius Ezricam filius Hasabia filius Bunni; 
Nehemiah 11 16 et Sabethai et Iozabad super omnia opera, quae erant forinsecus in domo Dei, de principibus Levitarum; 
Nehemiah 11 17 et Matthania filius Micha filius Zebedaei filius Asaph magister chori incohabat orationem; et Becbecia secundus de fratribus eius, et Abda filius Sammua filius Galal filius Idithun. 
Nehemiah 11 18 Omnes Levitae in civitate sancta ducenti octoginta quattuor.
Nehemiah 11 19 Et ianitores: Accub, Telmon et fratres eorum, qui custodiebant ostia, centum septuaginta duo.
Nehemiah 11 20 Et reliqui ex Israel sacerdotes et Levitae in universis civitatibus Iudae, unusquisque in possessione sua. 
Nehemiah 11 21 Et oblati habitabant in Ophel; et Siha et Gaspha super oblatos.
Nehemiah 11 22 Et praefectus Levitarum in Ierusalem Ozi filius Bani filius Hasabiae filius Matthaniae filius Michae de filiis Asaph, cantores in ministerio domus Dei. 
Nehemiah 11 23 Praeceptum quippe regis super eos erat, et ordo in cantoribus per dies singulos.
Nehemiah 11 24 Et Phethahia filius Mesezabel de filiis Zara filii Iudae, legatus regis in omni negotio populi.
Nehemiah 11 25 Et in viculis per omnes regiones eorum, de filiis Iudae habitaverunt in Cariatharbe et in pagis eius et in Dibon et in pagis eius et in Cabseel et in viculis eius 
Nehemiah 11 26 et in Iesua et in Molada et in Bethpheleth 
Nehemiah 11 27 et in Asarsual et in Bersabee et in pagis eius 
Nehemiah 11 28 et in Siceleg et in Mochona et in pagis eius 
Nehemiah 11 29 et in Remmon et in Saraa et in Ierimoth, 
Nehemiah 11 30 Zanoa, Odollam et in villis earum, Lachis et regionibus eius et Azeca et pagis eius. Et habitaverunt a Bersabee usque ad vallem Ennom.
Nehemiah 11 31 Filii autem Beniamin in Gabaa, Machmas et Hai et Bethel et pagis eius, 
Nehemiah 11 32 Anathoth, Nob, Anania, 
Nehemiah 11 33 Asor, Rama, Getthaim, 
Nehemiah 11 34 Hadid, Seboim et Neballat, 
Nehemiah 11 35 Lod et Ono et valle Artificum. 
Nehemiah 11 36 Et de Levitis portiones in Iuda et Beniamin.
Nehemiah 12 1 Hi sunt autem sacerdotes et Levitae, qui ascenderunt cum Zorobabel filio Salathiel et Iesua: Saraia, Ieremias, Esdras, 
Nehemiah 12 2 Amaria, Melluch, Hattus, 
Nehemiah 12 3 Sechenias, Rehum, Meremoth, 
Nehemiah 12 4 Addo, Genthon, Abia, 
Nehemiah 12 5 Miamin, Maadia, Belga, 
Nehemiah 12 6 Semeia et Ioiarib, Iedaia, 
Nehemiah 12 7 Sallu, Amoc, Helcias, Iedaia. Isti principes sacerdotum et fratrum eorum in diebus Iesua.
Nehemiah 12 8 Porro Levitae: Iesua, Bennui, Cadmihel, Serebia, Iuda, Matthanias, super hymnos ipse et fratres eius; 
Nehemiah 12 9 et Becbecia atque Hanni fratres eorum coram eis per vices suas. 
Nehemiah 12 10 Iesua autem genuit Ioachim, et Ioachim genuit Eliasib, et Eliasib genuit Ioiada, 
Nehemiah 12 11 et Ioiada genuit Ionathan, et Ionathan genuit Ieddua.
Nehemiah 12 12 In diebus autem Ioachim erant sacerdotes principes familiarum: Saraiae Maraia, Ieremiae Hanania, 
Nehemiah 12 13 Esdrae Mosollam, Amariae Iohanan, 
Nehemiah 12 14 Milicho Ionathan, Sebaniae Ioseph, 
Nehemiah 12 15 Harim Edna, Meraioth Helci, 
Nehemiah 12 16 Adaiae Zacharia, Genthon Mosollam, 
Nehemiah 12 17 Abiae Zechri, Miamin Maadiae Phelti, 
Nehemiah 12 18 Belgae Sammua, Semeiae Ionathan, 
Nehemiah 12 19 Ioiarib Matthanai, Iedaiae Ozi, 
Nehemiah 12 20 Sellai Celai, Amoc Heber, 
Nehemiah 12 21 Helciae Hasabia, Iedaiae Nathanael.
Nehemiah 12 22 Levitae in diebus Eliasib et Ioiada et Iohanan et Ieddua scripti principes familiarum et sacerdotes usque ad regnurn Darii Persae. 
Nehemiah 12 23 Filii Levi principes familiarum scripti in libro Chronicorum usque ad dies Ionathan filii Eliasib.
Nehemiah 12 24 Et principes Levitarum Hasabia, Serebia, Iesua, Bennui et Cadmihel et fratres eorum coram eis, ut laudarent et confiterentur iuxta praeceptum David viri Dei per vices suas; 
Nehemiah 12 25 Matthania et Becbecia, Abdia, Mosollam, Telmon, Accub ianitores ad custodiam horreorum iuxta portas. 
Nehemiah 12 26 Hi in diebus Ioachim filii Iesua filii Iosedec et in diebus Nehemiae ducis et Esdrae sacerdotis scribaeque.
Nehemiah 12 27 In dedicatione autem muri Ierusalem requisierunt Levitas de omnibus locis suis, ut adducerent eos in Ierusalem et facerent dedicationem in laetitia, in actione gratiarum et cantico et cymbalis, psalteriis et citharis. 
Nehemiah 12 28 Congregati sunt autem cantores de campestribus circa Ierusalem et de villis Netophathitarum 
Nehemiah 12 29 et de Bethgalgala et de regionibus Gabaa et Azmaveth, quoniam villas aedificaverunt sibi cantores in circuitu Ierusalem.
Nehemiah 12 30 Et mundati sunt sacerdotes et Levitae et mundaverunt populum et portas et murum. 
Nehemiah 12 31 Ascendere autem feci principes Iudae super murum et statui duos magnos choros laudantium, quorum unus ivit ad dexteram super murum ad portam Sterquilinii. 
Nehemiah 12 32 Et ivit post eos Osaias et media pars principum Iudae 
Nehemiah 12 33 et Azarias, Esdras et Mosollam, 
Nehemiah 12 34 Iudas et Beniamin et Semeia et Ieremias. 
Nehemiah 12 35 Et de sacerdotibus cum tubis et Zacharias filius Ionathan filius Semeiae filius Matthaniae filius Michaiae filius Zacchur filius Asaph; 
Nehemiah 12 36 et fratres eius Semeia et Azareel, Malalai, Galalai, Maai, Nathanael et Iudas et Hanani cum musicis David viri Dei; et Esdras scriba ante eos et in porta Fontis. 
Nehemiah 12 37 Processerunt per gradus civitatis David in ascensu muri super domum David et usque ad portam Aquarum ad orientem.
Nehemiah 12 38 Et chorus secundus gratias referentium ibat ex adverso, et ego post eum, et media pars populi super murum et super turrim Furnorum et usque ad murum latissimum 
Nehemiah 12 39 et super portam Ephraim et super portam Antiquam et super portam Piscium et turrim Hananeel et turrim Meah et usque ad portam Gregis; et steterunt in porta Custodiae.
Nehemiah 12 40 Steteruntque duo chori laudantium in domo Dei, et ego et dimidia pars magistratuum mecum. 
Nehemiah 12 41 Et sacerdotes Eliachim, Maasia, Miamin, Michaia, Elioenai, Zacharia, Hanania in tubis; 
Nehemiah 12 42 et Maasia et Semeia et Eleazar et Ozi et Iohanan et Melchia et Elam et Ezer. Et clare cecinerunt cantores et Izrahia praepositus. 
Nehemiah 12 43 Et obtulerunt in die illa sacrificia magna et laetati sunt; Deus enim laetificaverat eos laetitia magna; sed et uxores eorum et liberi gavisi sunt, et audita est laetitia Ierusalem procul.
Nehemiah 12 44 Praeposuerunt quoque in die illa viros super gazophylacia ad thesaurum, ad libamina et ad primitias et ad decimas, ut colligerent in ea de agris civitatum partes legitimas pro sacerdotibus et Levitis; quia laetificatus est Iuda in sacerdotibus et Levitis, qui adstiterunt 
Nehemiah 12 45 et servierunt in ministerio Dei sui et in ministerio purificationis simul cum cantoribus et ianitoribus iuxta praeceptum David et Salomonis filii eius; 
Nehemiah 12 46 quia in diebus David et Asaph ab exordio erant catervae cantorum et carmina laudis et actionis gratiarum Deo. 
Nehemiah 12 47 Et omnis Israel in diebus Zorobabel et in diebus Nehemiae dabant partes cantoribus et ianitoribus per dies singulos partem suam et partes consecrabant Levitis, et Levitae consecrabant filiis Aaron.
Nehemiah 13 1 In die autem illo lectum est in volumine Moysi, audiente populo, et inventum est scriptum in eo quod non debeant introire Ammonites et Moabites in ecclesiam Dei usque in aeternum, 
Nehemiah 13 2 eo quod non occurrerint filiis Israel cum pane et aqua et conduxerint adversum eos Balaam ad maledicendum eis, et convertit Deus noster maledictionem in benedictionem. 
Nehemiah 13 3 Factum est autem, cum audissent legem, separaverunt omnem promiscuum ab Israel.
Nehemiah 13 4 Ante hoc autem erat Eliasib sacerdos, qui fuerat praepositus in gazophylacio domus Dei nostri et proximus Thobiae; 
Nehemiah 13 5 fecerat ei gazophylacium grande, ubi antea reponebant munera et tus et vasa et decimam frumenti, vini et olei, partes Levitarum et cantorum et ianitorum et tributa sacerdotum.
Nehemiah 13 6 In omnibus autem his non fui in Ierusalem, quia anno tricesimo secundo Artaxerxis regis Babylonis veni ad regem et in fine dierum rogavi, ut abirem a rege, 
Nehemiah 13 7 et veni in Ierusalem. Et intellexi malum, quod fecerat Eliasib Thobiae: fecerat enim ei thesaurum in vestibulis domus Dei. 
Nehemiah 13 8 Et malum mihi visum est valde, et proieci vasa domus Thobiae foras de gazophylacio; 
Nehemiah 13 9 praecepique, et emundaverunt gazophylacia, et rettuli ibi vasa domus Dei, oblationem et tus.
Nehemiah 13 10 Et cognovi quod partes Levitarum non fuissent datae, et fugisset unusquisque in campum suum de Levitis et cantoribus, qui ministrabant. 
Nehemiah 13 11 Et egi causam adversus magistratus et dixi: “ Quare dereliquimus domum Dei? ”. Et congregavi eos et feci stare in stationibus suis. 
Nehemiah 13 12 Et omnis Iuda apportabat decimam frumenti, vini et olei in horrea. 
Nehemiah 13 13 Et constitui super horrea Selemiam sacerdotem et Sadoc scribam et Phadaiam de Levitis et iuxta eos Hanan filium Zacchur, filium Matthaniae, quoniam fideles comprobati sunt; et ipsi curam habebant distribuendi partes fratribus suis. 
Nehemiah 13 14 Memento mei, Deus meus, pro hoc; et ne deleas opera mea bona, quae feci in domo Dei mei et in ministeriis eius!
Nehemiah 13 15 In diebus illis vidi in Iuda calcantes torcularia in sabbato, portantes acervos et onerantes super asinos vinum et uvas et ficus et omne onus et inferentes in Ierusalem die sabbati; et contestatus sum, quando vendebant cibaria.
Nehemiah 13 16 Et ibi Tyrii habitaverunt in ea inferentes pisces et omnia venalia et vendebant in sabbatis filiis Iudae in Ierusalem. 
Nehemiah 13 17 Et obiurgavi optimates Iudae et dixi eis: “ Quae est haec res mala, quam vos facitis, et profanatis diem sabbati? 
Nehemiah 13 18 Numquid non haec fecerunt patres nostri, et adduxit Deus noster super nos omne malum hoc et super civitatem hanc? Et vos additis iracundiam super Israel profanando sabbatum! ”.
Nehemiah 13 19 Factum est autem, cum obscuratae essent portae Ierusalem ante diem sabbati, dixi, et clauserunt ianuas; et praecepi, ut non aperirent eas usque post sabbatum. Et de pueris meis constitui super portas, ut nullus inferret onus in die sabbati. 
Nehemiah 13 20 Et manserunt negotiatores et vendentes universa venalia foris Ierusalem semel et bis. 
Nehemiah 13 21 Et contestatus sum eos et dixi eis: “ Quare manetis ex adverso muri? Si iterum hoc feceritis, manum mittam in vos ”. Itaque ex tempore illo non venerunt in sabbato. 
Nehemiah 13 22 Dixi quoque Levitis, ut mundarentur et venirent ad custodiendas portas et sanctificandam diem sabbati. Et pro hoc ergo memento mei, Deus meus, et parce mihi secundum multitudinem miserationum tuarum!
Nehemiah 13 23 Sed et in diebus illis vidi Iudaeos, qui duxerant uxores Azotidas, Ammonitidas et Moabitidas. 
Nehemiah 13 24 Et filii eorum ex media parte loquebantur Azotice et nesciebant loqui Iudaice vel loquebantur iuxta linguam unius vel alterius populi. 
Nehemiah 13 25 Et obiurgavi eos et maledixi et cecidi quosdam ex eis et decalvavi eos; et adiuravi in Deo, ut non darent filias suas filiis eorum et non acciperent de filiabus eorum filiis suis et sibimetipsis dicens: 
Nehemiah 13 26 “ Numquid non in huiuscemodi re peccavit Salomon rex Israel? Et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israel; et ipsum ergo duxerunt ad peccatum mulieres alienigenae. 
Nehemiah 13 27 Numquid et vobis obsequentes faciemus omne malum grande hoc, ut praevaricemur in Deo nostro et ducamus uxores peregrinas? ”.
Nehemiah 13 28 Unus autem de filiis Ioiada filii Eliasib sacerdotis magni gener erat Sanaballat Horonites, quem fugavi a me. 
Nehemiah 13 29 Recordare, Domine Deus meus, adversum eos, qui polluunt sacerdotium et pactum sacerdotale et leviticum! 
Nehemiah 13 30 Igitur mundavi eos ab omnibus alienigenis et constitui ordines pro sacerdotibus et Levitis, unumquemque in ministerio suo, 
Nehemiah 13 31 et pro oblatione lignorum in temporibus constitutis et pro primitiis. Memento mei, Deus meus, in bonum.
Esther 1 1 Et fuit in diebus Asueri, qui regnavit ab India usque Aethiopiam super centum viginti septem provincias, 
Esther 1 2 quando sedit in solio regni sui in castris Susan, 
Esther 1 3 tertio igitur anno imperii sui, fecit grande convivium cunctis principibus et pueris suis, fortissimis Persarum et Medorum, inclitis et praefectis provinciarum coram se, 
Esther 1 4 ut ostenderet divitias gloriae regni sui ac splendorem atque iactantiam magnitudinis suae multo tempore, centum videlicet et octoginta diebus.
Esther 1 5 Cumque implerentur dies convivii, invitavit omnem populum, qui inventus est in Susan, a maximo usque ad minimum; et septem diebus iussit convivium praeparari in vestibulo horti palatii regis. 
Esther 1 6 Et pendebant ex omni parte tentoria lintea et carbasina ac hyacinthina sustentata funibus byssinis atque purpureis, qui argenteis circulis inserti erant et columnis marmoreis fulciebantur; lectuli quoque aurei et argentei dispositi erant super pavimentum smaragdino et pario stratum lapide aliisque varii coloris. 
Esther 1 7 Bibebant autem, qui invitati erant, aureis poculis, aliis atque aliis; vinum quoque, ut magnificentia regia dignum erat, abundans et praecipuum ponebatur. 
Esther 1 8 Nec erat qui cogeret ad bibendum, quoniam sic rex statuerat omnibus praepositis domus suae, ut facerent secundum uniuscuiusque voluntatem.
Esther 1 9 Vasthi quoque regina fecit convivium feminarum in palatio regio, ubi rex Asuerus manere consueverat.
Esther 1 10 Itaque die septimo, cum rex esset hilarior potione meri, praecepit Mauman et Bazatha et Harbona et Bagatha et Abgatha et Zethar et Charchas, septem eunuchis, qui in conspectu eius ministrabant, 
Esther 1 11 ut introducerent reginam Vasthi coram rege, posito super caput eius diademate regni, ut ostenderet cunctis populis et principibus pulchritudinem illius; erat enim pulchra valde.
Esther 1 12 Quae renuit et ad regis imperium, quod per eunuchos mandaverat, venire contempsit; unde iratus rex et nimio furore succensus 
Esther 1 13 interrogavit sapientes, qui tempora noverant, et illorum faciebat cuncta consilio scientium leges ac iura maiorum — 
Esther 1 14 erant autem ei proximi Charsena et Sethar et Admatha et Tharsis et Mares et Marsana et Mamuchan, septem duces Persarum atque Medorum, qui videbant faciem regis et primi sedebant in regno C: 
Esther 1 15 “ Secundum legem quid oportet fieri Vasthi reginae, quae Asueri regis imperium, quod per eunuchos mandaverat, facere noluit? ”.
Esther 1 16 Responditque Mamuchan, audiente rege atque principibus: “ Non solum regem laesit regina Vasthi, sed et omnes principes et populos, qui sunt in cunctis provinciis regis Asueri. 
Esther 1 17 Egredietur enim sermo reginae ad omnes mulieres, ut contemnant viros suos et dicant: “Rex Asuerus iussit, ut regina Vasthi intraret ad eum, et illa noluit”. 
Esther 1 18 Atque hac ipsa die dicent omnes principum coniuges Persarum atque Medorum quem audierint sermonem reginae principibus regis; unde despectio et indignatio. 
Esther 1 19 Si tibi, rex, placet, egrediatur edictum a facie tua et scribatur inter leges Persarum atque Medorum, quas immutari illicitum est, ut nequaquam ultra Vasthi ingrediatur ad regem, sed regnum illius altera, quae melior illa est, accipiat. 
Esther 1 20 Et hoc in omne, quod latissimum est, provinciarum tuarum divulgetur imperium, et cunctae uxores, tam maiorum quam minorum, deferent maritis suis honorem ”.
Esther 1 21 Placuit consilium eius regi et principibus, fecitque rex iuxta consilium Mamuchan. 
Esther 1 22 Et misit epistulas ad universas provincias regni sui, ut quaeque gens audire et legere poterat, diversis linguis et litteris, esse viros principes ac maiores in domibus suis et subditas habere omnes mulieres, quae essent cum eis.
Esther 2 1 His ita gestis, postquam regis Asueri deferbuerat indignatio, recordatus est Vasthi, et quae fecisset vel quae passa esset. 
Esther 2 2 Dixeruntque pueri regis ac ministri eius: “ Quaerantur regi puellae virgines ac speciosae, 
Esther 2 3 et constituantur, qui considerent per universas provincias puellas speciosas et virgines et adducant eas ad civitatem Susan et tradant in domum feminarum sub manu Egei eunuchi, qui est praepositus et custos mulierum regiarum; et accipiant mundum muliebrem. 
Esther 2 4 Et, quaecumque inter omnes oculis regis placuerit, ipsa regnet pro Vasthi ”. Placuit sermo regi; et ita, ut suggesserant, iussit fieri.
Esther 2 5 Erat vir Iudaeus in Susan civitate vocabulo Mardochaeus filius Iair filii Semei filii Cis de tribu Beniamin, 
Esther 2 6 qui translatus fuerat de Ierusalem cum captivis, qui ducti fuerant cum Iechonia rege Iudae, quem Nabuchodonosor rex Babylonis transtulerat. 
Esther 2 7 Qui fuit nutricius filiae patrui sui Edissae, quae altero nomine Esther vocabatur et utrumque parentem amiserat: pulchra aspectu et decora facie. Mortuisque patre eius ac matre, Mardochaeus sibi eam adoptavit in filiam.
Esther 2 8 Et factum est, cum percrebruisset regis imperium, et iuxta mandatum illius multae virgines pulchrae adducerentur Susan et Egeo traderentur, Esther quoque in domum regis in manus Egei custodis feminarum tradita est. 
Esther 2 9 Quae placuit ei et invenit gratiam in conspectu illius; et acceleravit mundum muliebrem et tradidit ei partes suas et septem puellas speciosissimas de domo regis, et tam ipsam quam pedisequas eius transtulit in optimam partem domus feminarum. 
Esther 2 10 Quae non indicaverat ei populum et cognationem suam; Mardochaeus enim praeceperat, ut de hac re omnino reticeret. 
Esther 2 11 Qui deambulabat cotidie ante vestibulum domus, in qua electae virgines servabantur, curam agens salutis Esther et scire volens quid ei accideret.
Esther 2 12 Cum autem venisset tempus singularum per ordinem puellarum, ut intrarent ad regem, expletis omnibus, quae ad cultum muliebrem pertinebant, per menses duodecim; ita dumtaxat, ut sex mensibus oleo ungerentur myrrhino et aliis sex feminarum pigmentis et aromatibus uterentur, 
Esther 2 13 ingredientesque ad regem, quidquid postulassent, accipiebant, ut portarent secum de triclinio feminarum ad regis cubiculum. 
Esther 2 14 Et, quae intraverat vespere, mane iterum in domum feminarum deducebatur, sub manu Sasagazi eunuchi, qui concubinis praesidebat. Nec habebat potestatem ad regem ultra redeundi, nisi voluisset rex et eam venire iussisset ex nomine.
Esther 2 15 Evoluto autem tempore per ordinem, instabat dies, quo Esther filia Abihail patrui Mardochaei, quam sibi adoptaverat in filiam, intrare deberet ad regem. Quae non quaesivit quidquam, nisi quae voluit Egeus eunuchus custos feminarum, et omnium oculis gratiosa et amabilis videbatur. 
Esther 2 16 Ducta est itaque ad cubiculum regis Asueri mense decimo, qui vocatur Tebeth, septimo anno regni eius. 
Esther 2 17 Et amavit eam rex plus quam omnes mulieres; habuitque gratiam et favorem coram eo super omnes virgines, et posuit diadema regni in capite eius fecitque eam regnare in loco Vasthi. 
Esther 2 18 Et iussit convivium praeparari magnificum cunctis principibus et servis suis, convivium Esther; et dedit remissionem tributi universis provinciis ac dona largitus est iuxta magnificentiam principalem.
Esther 2 19 Mardochaeus autem manebat ad regis ianuam, 
Esther 2 20 necdum prodiderat Esther cognationem et populum suum iuxta mandatum eius; quidquid enim ille praecipiebat, observabat Esther, ut eo tempore solita erat, quo eam parvulam nutriebat.
Esther 2 21 Eo igitur tempore, quo Mardochaeus ad regis ianuam morabatur, irati sunt Bagathan et Thares, duo eunuchi regis, qui ianitores erant volueruntque in regem mittere manus. 
Esther 2 22 Quod Mardochaeum non latuit; statimque nuntiavit reginae Esther, et illa regi ex nomine Mardochaei. 
Esther 2 23 Quaesitum est et inventum, et appensus uterque eorum in patibulo; mandatumque est libro annalium coram rege.
Esther 3 1 Post haec rex Asuerus exaltavit Aman filium Amadathi, qui erat de stirpe Agag, et posuit solium eius super omnes principes, quos habebat. 
Esther 3 2 Cunctique servi regis, qui in foribus palatii versabantur, flectebant genua et adorabant Aman; sic enim praeceperat rex pro illo. Solus Mardochaeus non flectebat genu neque adorabat eum. 
Esther 3 3 Cui dixerunt pueri regis, qui ad fores palatii praesidebant: “ Cur non observas mandatum regis? ”. 
Esther 3 4 Cumque hoc crebrius dicerent, et ille nollet audire, nuntiaverunt Aman scire cupientes utrum perseveraret in sententia; dixerat enim eis se esse Iudaeum.
Esther 3 5 Cumque Aman experimento probasset quod Mardochaeus non sibi flecteret genu nec se adoraret, iratus est valde 
Esther 3 6 et pro nihilo duxit in unum Mardochaeum mittere manus suas — audierat enim quod esset gentis Iudaeae — magisque voluit omnem Iudaeorum, qui erant in regno Asueri, perdere nationem.
Esther 3 7 Mense primo, cuius vocabulum est Nisan, anno duodecimo regni Asueri, missa est in urnam sors, quae dicitur Phur, coram Aman, quo die et quo mense gens Iudaeorum deberet interfici; et exivit dies tertia decima mensis duodecimi, qui vocatur Adar. 
Esther 3 8 Dixitque Aman regi Asuero: “ Est populus per omnes provincias regni tui dispersus, segregatus inter populos alienisque utens legibus, quas ceteri non cognoscunt, insuper et regis scita contemnens; non expedit regi, ut det illis requiem. 
Esther 3 9 Si tibi placet, scriptis decerne, ut pereat, et decem milia talentorum argenti appendam arcariis gazae tuae ”. 
Esther 3 10 Tulit ergo rex anulum, quo utebatur, de manu sua et dedit eum Aman filio Amadathi de progenie Agag, hosti Iudaeorum. 
Esther 3 11 Dixitque ad eum: “ Argentum, quod polliceris, tuum sit; de populo age, quod tibi placet ”.
Esther 3 12 Vocatique sunt scribae regis mense primo, tertia decima die eius, et scriptum est, ut iusserat Aman, ad omnes satrapas regis et duces provinciarum et principes diversarum gentium, ut quaeque gens legere poterat et audire pro varietate linguarum, ex nomine regis Asueri; et litterae ipsius signatae anulo. 
Esther 3 13 Missae sunt epistulae per cursores ad universas provincias regis, ut perderent, occiderent atque delerent omnes Iudaeos, a puero usque ad senem, parvulos et mulieres uno die, hoc est tertio decimo mensis duodecimi, qui vocatur Adar, et bona eorum diriperent.
Esther 3 14 Exemplar autem epistularum ut lex in omnibus provinciis promulgandum erat, ut scirent omnes populi et pararent se ad praedictam diem. 
Esther 3 15 Festinabant cursores, qui missi erant, regis imperium explere; statimque in Susan pependit edictum, rege et Aman celebrante convivium, dum civitas ipsa esset conturbata. 
Esther 4 1 Cum comperisset Mardochaeus omnia, quae acciderant, scidit vestimenta sua et indutus est sacco spargens cinerem capiti. Et in platea mediae civitatis voce magna et amara clamabat 
Esther 4 2 usque ad fores palatii gradiens; non enim erat licitum indutum sacco aulam regis intrare. 
Esther 4 3 In omnibus quoque provinciis, quocumque edictum et dogma regis pervenerat, planctus ingens erat apud Iudaeos, ieiunium, ululatus et fletus, sacco et cinere multis pro strato utentibus.
Esther 4 4 Ingressae sunt autem puellae Esther et eunuchi nuntiaveruntque ei. Quod audiens consternata est valde et misit vestem, ut, ablato sacco, induerent eum; quam accipere noluit. 
Esther 4 5 Accitoque Athach eunucho, quem rex ministrum ei dederat, praecepit ei, ut iret ad Mardochaeum et disceret ab eo cur hoc faceret. 
Esther 4 6 Egressusque Athach ivit ad Mardochaeum stantem in platea civitatis ante ostium palatii. 
Esther 4 7 Qui indicavit ei omnia, quae ei acciderant, quantum Aman promisisset, ut in thesauros regis pro Iudaeorum nece inferret argentum. 
Esther 4 8 Exemplar quoque edicti, quod pendebat in Susan ad perdendum eos, dedit ei, ut reginae ostenderet et moneret eam, ut intraret ad regem et deprecaretur eum et rogaret pro populo suo. 
Esther 4 9 Regressus Athach nuntiavit Esther omnia, quae Mardochaeus dixerat. 
Esther 4 10 Quae respondit ei et iussit, ut diceret Mardochaeo: 
Esther 4 11 “ Omnes servi regis et cunctae, quae sub dicione eius sunt, norunt provinciae, quod cuique sive viro sive mulieri, qui non vocatus interius atrium regis intraverit, una lex sit, ut statim interficiatur, nisi forte rex auream virgam ad eum tetenderit, ut possit vivere; ego autem triginta iam diebus non sum vocata ad regem ”. 
Esther 4 12 Quod cum audisset Mardochaeus, 
Esther 4 13 rursum mandavit Esther dicens: “ Ne putes quod animam tuam tantum liberes, quia in domo regis es, prae cunctis Iudaeis. 
Esther 4 14 Si enim nunc silueris, aliunde Iudaeis liberatio et salvatio exsurget, et tu et domus patris tui peribitis; et quis novit utrum idcirco ad regnum veneris, ut in tali tempore parareris? ”.
Esther 4 15 Rursumque Esther haec Mardochaeo verba mandavit: 
Esther 4 16 “ Vade et congrega omnes Iudaeos, qui in Susan reperiuntur; et ieiunate pro me. Non comedatis et non bibatis tribus diebus et tribus noctibus, et ego cum ancillis meis similiter ieiunabo; et tunc ingrediar ad regem contra legem faciens; si pereo, pereo ”. 
Esther 4 17 Ivit itaque Mardochaeus et fecit omnia, quae ei Esther mandaverat.
Esther 5 1 Et factum est die tertio, induta Esther regalibus vestimentis ste tit in atrio domus regiae, quod erat interius contra basilicam regis. At ille sedebat super solium suum in consistorio palatii contra ostium domus. 
Esther 5 2 Et factum est, cum vidisset Esther reginam stantem, placuit oculis eius, et extendit contra eam virgam auream, quam tenebat manu; quae accedens tetigit summitatem virgae eius.
Esther 5 3 Dixitque ad eam rex: “ Quid vis, Esther regina? Quae est petitio tua? Etiamsi dimidiam partem regni petieris, dabitur tibi ”. 
Esther 5 4 At illa respondit: “ Si regi placet, obsecro, ut venias ad me hodie et Aman tecum ad convivium, quod paravi ”. 
Esther 5 5 Statimque rex: “ Vocate, inquit, cito Aman, ut fiat verbum Esther ”. Venerunt itaque rex et Aman ad convivium, quod eis regina paraverat. 
Esther 5 6 Dixitque ei rex, postquam vinum biberat: “ Quid petis, ut detur tibi, et pro qua re postulas? Etiamsi dimidiam partem regni mei petieris, impetrabis ”. 
Esther 5 7 Cui respondit Esther: “ Petitio mea et preces: 
Esther 5 8 Si inveni in conspectu regis gratiam, et si regi placet, ut det mihi, quod postulo, et meam impleat petitionem, veniat rex et Aman ad convivium, quod parabo eis, et cras faciam secundum verbum regis ”.
Esther 5 9 Egressus est itaque illo die Aman laetus et alacer corde. Cumque vidisset Mardochaeum sedentem in foribus palatii, et non solum non assurrexisse sibi, sed nec motum quidem de loco sessionis suae, indignatus est valde. 
Esther 5 10 Et, dissimulata ira, reversus in domum suam convocavit ad se amicos suos et Zares uxorem suam 
Esther 5 11 et exposuit illis magnitudinem divitiarum suarum filiorumque turbam, et quanta eum gloria super omnes principes et servos suos rex elevasset. 
Esther 5 12 Et post haec ait: “ Regina quoque Esther nullum alium vocavit ad convivium cum rege praeter me; apud quam etiam cras cum rege pransurus sum. 
Esther 5 13 Et, cum omnia haec habeam, nihil me habere puto, quamdiu videro Mardochaeum Iudaeum sedentem in foribus regis ”. 
Esther 5 14 Responderuntque ei Zares uxor eius et ceteri amici: “ Iube parari excelsam trabem habentem altitudinis quinquaginta cubitos et dic mane regi, ut appendatur super eam Mardochaeus; et sic ibis cum rege laetus ad convivium ”. Placuit ei consilium et iussit excelsam parari trabem.
Esther 6 1 Noctem illam duxit rex insomnem iussitque afferri sibi librum memorialium, annales priorum temporum. Quae cum illo praesente legerentur, 
Esther 6 2 ventum est ad eum locum, ubi scriptum erat quomodo nuntiasset Mardochaeus insidias Bagathan et Thares duorum eunuchorum ianitorum, qui voluerant manus mittere in regem Asuerum.
Esther 6 3 Quod cum audisset rex, ait: “ Quid pro hac fide honoris ac praemii Mardochaeus consecutus est? ”. Dixeruntque ei servi illius ac ministri: “ Nihil omnino mercedis accepit ”. 
Esther 6 4 Statimque rex: “ Quis est, inquit, in atrio? ”. Aman quippe exterius atrium domus regiae intraverat, ut suggereret regi, ut iuberet Mardochaeum suspendi in patibulo, quod ei fuerat praeparatum. 
Esther 6 5 Responderunt pueri: “ Ecce Aman stat in atrio ”. Dixitque rex: “ Ingrediatur ”.
Esther 6 6 Cumque esset ingressus, ait illi: “ Quid debet fieri viro, quem rex honorare desiderat? ”. Cogitans autem in corde suo Aman et reputans quod nullum alium rex nisi se vellet honorare 
Esther 6 7 respondit: “ Homo, quem rex honorare cupit, 
Esther 6 8 debet indui vestibus regiis, quibus rex indutus erat, et imponi super equum, qui de sella regis est, et acceperit regium diadema super caput suum; 
Esther 6 9 et primus de regiis principibus nobilissimis induat eum et teneat equum eius et per plateam civitatis incedens clamet et dicat: “Sic honorabitur quemcumque voluerit rex honorare” ”.
Esther 6 10 Dixitque ei rex: “ Festina et, sumpta stola et equo, fac, ut locutus es, Mardochaeo Iudaeo, qui sedet in foribus palatii; cave, ne quidquam de his, quae locutus es, praetermittas ”. 
Esther 6 11 Tulit itaque Aman stolam et equum; indutumque Mardochaeum et impositum equo praecedebat in platea civitatis atque clamabat: “ Hoc honore condignus est quemcumque rex voluerit honorare ”.
Esther 6 12 Reversusque est Mardochaeus ad ianuam palatii; et Aman festinavit ire in domum suam lugens et operto capite. 
Esther 6 13 Narravitque Zares uxori suae et amicis omnia, quae evenissent sibi; cui responderunt sapientes, quos habebat in consilio, et uxor eius: “ Si de semine Iudaeorum est Mardochaeus, ante quem cadere coepisti, non poteris praevalere contra eum, sed cades in conspectu eius ”. 
Esther 6 14 Adhuc illis loquentibus, venerunt eunuchi regis et cito eum ad convivium, quod regina paraverat, pergere compulerunt.
Esther 7 1 Intravit itaque rex et Aman, ut biberent cum regina. 
Esther 7 2 Dixitque ei rex etiam in secundo die, postquam vino incaluerat: “ Quae est petitio tua, Esther, ut detur tibi, et quid vis fieri? Etiamsi dimidiam regni mei partem petieris, impetrabis ”. 
Esther 7 3 Ad quem illa respondit: “ Si inveni gratiam in oculis tuis, o rex, et si tibi placet, dona mihi animam meam, pro qua rogo, et populum meum, pro quo obsecro. 
Esther 7 4 Traditi enim sumus, ego et populus meus, ut conteramur, iugulemur et pereamus. Atque utinam in servos et famulas venderemur: tacuissem, quia tribulatio haec non esset digna conturbare regem ”. 
Esther 7 5 Respondensque rex Asuerus ait: “ Quis est iste et ubi est, ut haec audeat facere? ”. 
Esther 7 6 Dixit Esther: “ Hostis et inimicus noster pessimus iste est Aman ”. Quod ille audiens ilico obstupuit coram rege ac regina.
Esther 7 7 Rex autem surrexit iratus et de loco convivii intravit in hortum palatii. Aman quoque surrexit, ut rogaret Esther reginam pro anima sua; intellexit enim a rege sibi decretum esse malum. 
Esther 7 8 Qui cum reversus esset de horto et intrasset convivii locum, repperit Aman super lectulum corruisse, in quo iacebat Esther, et ait: “ Etiam reginam vult opprimere, me praesente, in domo mea? ”. Necdum verbum de ore regis exierat, et statim operuerunt faciem eius. 
Esther 7 9 Dixitque Harbona, unus de eunuchis, qui stabant in ministerio regis: “ En etiam lignum, quod paraverat Mardochaeo, qui locutus est bonum pro rege, stat in domo Aman habens altitudinis quinquaginta cubitos ”. Cui dixit rex: “ Appendite eum in eo ”. 
Esther 7 10 Suspensus est itaque Aman in patibulo, quod paraverat Mardochaeo; et regis ira quievit.
Esther 8 1 Die illo dedit rex Asuerus Esther reginae domum Aman adversarii Iudaeorum, et Mardochaeus ingressus est ante faciem regis; confessa est enim ei Esther quid esset sibi. 
Esther 8 2 Tulitque rex anulum suum, quem ab Aman recipi iusserat, et tradidit Mardochaeo; Esther autem constituit Mardochaeum super domum Aman.
Esther 8 3 Et adiecit Esther loqui coram rege et procidit ad pedes eius flevitque et locuta ad eum oravit, ut malitiam Aman Agagitae et machinationes eius pessimas, quas excogitaverat contra Iudaeos, iuberet irritas fieri. 
Esther 8 4 At ille ex more sceptrum aureum protendit manu; illaque consurgens stetit ante eum 
Esther 8 5 et ait: “ Si placet regi, et si inveni gratiam coram eo, et deprecatio mea non ei videtur esse contraria, et accepta sum in oculis eius, obsecro, ut novis epistulis veteres litterae Aman filii Amadathi, Agagitae, insidiatoris et hostis Iudaeorum, quibus eos in cunctis regis provinciis perire praeceperat, corrigantur. 
Esther 8 6 Quomodo enim potero sustinere malum, quod passurus est populus meus, et interitum cognationis meae? ”.
Esther 8 7 Responditque rex Asuerus Esther reginae et Mardochaeo Iudaeo: “ Domum Aman concessi Esther et ipsum iussi appendi in patibulo, quia ausus est manum in Iudaeos mittere. 
Esther 8 8 Scribite ergo Iudaeis sicut vobis placet, ex regis nomine, signantes litteras anulo meo, quia epistulae ex regis nomine scriptae et illius anulo signatae non possunt immutari ”.
Esther 8 9 Accitisque scribis regis — erat autem tempus tertii mensis, qui appellatur Sivan, vicesima et tertia illius die — scriptae sunt epistulae, ut Mardochaeus voluerat, ad Iudaeos et ad satrapas procuratoresque et principes, qui centum viginti septem provinciis ab India usque ad Aethiopiam praesidebant, provinciae atque provinciae, populo et populo, iuxta linguas et litteras suas, et Iudaeis iuxta linguam et litteras suas. 
Esther 8 10 Ipsaeque epistulae, quae ex regis nomine mittebantur, anulo ipsius obsignatae sunt et missae per veredarios electis equis regiis discurrentes. 
Esther 8 11 Quibus permisit rex Iudaeis in singulis civitatibus, ut in unum congregarentur et starent pro animabus suis et omnes inimicos suos cum coniugibus ac liberis interficerent atque delerent et spolia eorum diriperent; 
Esther 8 12 et constituta est per omnes provincias una ultionis dies, id est tertia decima mensis duodecimi, qui vocatur Adar.
Esther 8 13 Exemplar epistulae in forma legis in omnibus provinciis promulgandum erat, ut omnibus populis notum fieret paratos esse Iudaeos in diem illam ad capiendam vindictam de hostibus suis. 
Esther 8 14 Egressique sunt veredarii celeres nuntios perferentes, et edictum regis pependit in Susan.
Esther 8 15 Mardochaeus autem de palatio et de conspectu regis egrediens fulgebat vestibus regiis, hyacinthinis videlicet et albis, coronam magnam auream portans in capite et amictus pallio serico atque purpureo; omnisque civitas exsultavit atque laetata est. 
Esther 8 16 Iudaeis autem nova lux oriri visa est, gaudium, honor et tripudium. 
Esther 8 17 Apud omnes populos, urbes atque provincias, quocumque regis iussa veniebant, Iudaeis fuit exsultatio, epulae atque convivia et festus dies, in tantum ut plures alterius gentis et sectae eorum religioni et caeremoniis iungerentur; grandis enim cunctos Iudaici nominis terror invaserat.
Esther 9 1 Igitur duodecimi mensis — id est Adar — tertia decima die, quando verbum et edictum regis explendum erat, et hostes Iudaeorum sperabant quod dominarentur ipsis, versa vice Iudaei superaverunt adversarios suos. 
Esther 9 2 Congregatique sunt per singulas civitates, ut extenderent manum contra inimicos et persecutores suos; nullusque ausus est resistere, eo quod omnes populos invaserat formido eorum. 
Esther 9 3 Nam et omnes provinciarum principes et satrapae et procuratores omnisque dignitas, quae singulis locis ac operibus praeerat, sustinebant Iudaeos timore Mardochaei, 
Esther 9 4 quem principem esse palatii et plurimum posse cognoverant; fama quoque nominis eius crescebat cotidie et per cunctorum ora volitabat.
Esther 9 5 Itaque percusserunt Iudaei omnes inimicos suos plaga gladii et necis et interitus, reddentes eis, quod sibi paraverant facere. 
Esther 9 6 In Susan quingentos viros interfecerunt, extra decem filios Aman Agagitae hostis Iudaeorum, quorum ista sunt nomina: 
Esther 9 7 Pharsandatha et Delphon et Esphatha 
Esther 9 8 et Phoratha et Adalia et Aridatha 
Esther 9 9 et Phermesta et Arisai et Aridai et Iezatha. 
Esther 9 10 Quos cum occidissent, praedas de substantiis eorum tangere noluerunt.
Esther 9 11 Statimque numerus eorum, qui occisi erant in Susan, ad regem relatus est. 
Esther 9 12 Qui dixit reginae: “ In urbe Susan interfecerunt et deleverunt Iudaei quingentos viros et decem filios Aman. Quantam putas eos exercuisse caedem in universis provinciis? Quid ultra postulas et quid vis, ut fieri iubeam? ”.
Esther 9 13 Cui illa respondit: “ Si regi placet, detur potestas Iudaeis, qui in Susan sunt, ut sicut hodie fecerunt, sic et cras faciant, et decem filii Aman in patibulo suspendantur ”. 
Esther 9 14 Praecepitque rex, ut ita fieret. Statimque in Susan pependit edictum, et decem filii Aman suspensi sunt. 
Esther 9 15 Congregatis igitur Iudaeis, qui in Susan erant, quarta decima die mensis Adar, interfecti sunt in Susan trecenti viri, nec eorum ab illis direpta substantia est.
Esther 9 16 Reliqui autem Iudaei per omnes provincias, quae dicioni regis subiacebant, congregati pro animabus suis steterunt, ut requiescerent ab hostibus, ac interfecerunt de persecutoribus suis septuaginta quinque milia, sed nullus de substantiis eorum quidquam contigit.
Esther 9 17 Dies autem tertius decimus mensis Adar, dies apud omnes interfectionis fuit, et quarta decima die requieverunt. Quem constituerunt esse diem epularum et laetitiae. 
Esther 9 18 At hi, qui in urbe Susan congregati sunt, tertio decimo et quarto decimo die eiusdem mensis in caede versati sunt, quinto decimo autem die requieverunt; et idcirco eundem diem constituerunt sollemnem epularum atque laetitiae. 
Esther 9 19 Hi vero Iudaei, qui in oppidis non muratis ac villis morabantur, quartum decimum diem mensis Adar conviviorum et gaudii decreverunt, ita ut exsultent in eo et mittant sibi mutuo partes epularum. Illi autem, qui in urbibus habitant, agunt etiam quintum decimum diem mensis Adar cum gaudio et convivio et ut diem festum, in quo mittunt sibi mutuo partes epularum.
Esther 9 20 Scripsit itaque Mardochaeus omnia haec et litteris comprehensa misit ad omnes Iudaeos, qui in omnibus regis provinciis morabantur, tam in vicino positis quam procul, 
Esther 9 21 ut quartam decimam et quintam decimam diem mensis Adar pro festis susciperent et, revertente semper anno, sollemni honore celebrarent 
Esther 9 22 secundum dies, in quibus requieverunt Iudaei ab inimicis suis, et mensem, qui de luctu atque tristitia in hilaritatem gaudiumque ipsis conversus est, essentque istae dies epularum atque laetitiae, et mitterent sibi invicem ciborum partes et pauperibus munuscula largirentur.
Esther 9 23 Susceperuntque Iudaei in sollemnem ritum cuncta, quae eo tempore facere coeperant, et quae Mardochaeus litteris facienda mandaverat. 
Esther 9 24 Aman enim filius Amadathi stirpis Agag, adversarius omnium Iudaeorum, cogitavit contra eos malum, ut deleret illos, et misit Phur, id est sortem, ut eos conturbaret atque deleret. 
Esther 9 25 Sed postquam ingressa est Esther ad regem, mandavit ille simul cum litteris, ut malum, quod iste contra Iudaeos cogitaverat, reverteretur in caput eius, et suspenderentur ipse et filii eius in patibulo. 
Esther 9 26 Atque ex illo tempore dies isti appellati sunt Phurim propter nomen Phur. Propter cuncta illa, quae in hac epistula continentur, 
Esther 9 27 et propter ea, quae de his viderant et quae eis acciderant, statuerunt et in sollemnem ritum numquam mutandum susceperunt Iudaei super se et semen suum et super cunctos, qui religioni eorum voluerint copulari, ut duos hos dies secundum praeceptum et tempus eorum singulis annis celebrarent. 
Esther 9 28 Isti dies memorarentur et celebrarentur per singulas generationes in singulis cognationibus, provinciis et civitatibus, nec esset ulla civitas, in qua dies Phurim non observarentur a Iudaeis et ab eorum progenie.
Esther 9 29 Scripseruntque Esther regina filia Abihail et Mardochaeus Iudaeus omni studio ad confirmandam hanc secundam epistulam Phurim. 
Esther 9 30 Et miserunt ad omnes Iudaeos, qui in centum viginti septem provinciis regis Asueri versabantur, verba pacis et veritatis, 
Esther 9 31 statuentes dies Phurim pro temporibus suis, sicut constituerant Mardochaeus et Esther, et sicut illi statuerant pro seipsis et pro semine suo, praecepta ieiuniorum et clamorum. 
Esther 9 32 Et mandatum Esther confirmavit praecepta Phurim et scriptum est in libro.
Esther 10 1 Rex vero Asuerus terrae et maris insulis imposuit tribu tum. 
Esther 10 2 Cuius fortitudo et imperium et dignitas atque sublimitas, qua exaltavit Mardochaeum, scripta sunt in libro annalium regum Medorum atque Persarum, 
Esther 10 3 et quomodo Mardochaeus Iudaici generis secundus a rege Asuero fuerit et magnus apud Iudaeos et acceptabilis plebi fratrum suorum, quaerens bona populo suo et loquens ea, quae ad pacem seminis sui pertinerent.
Job 1 1 Vir erat in terra Us nomine Iob, et erat vir ille simplex et rectus ac timens Deum et recedens a malo. 
Job 1 2 Natique sunt ei septem filii et tres filiae. 
Job 1 3 Et fuit possessio eius septem milia ovium et tria milia camelorum, quingenta quoque iuga boum et quingentae asinae ac familia multa nimis; eratque vir ille magnus inter omnes Orientales.
Job 1 4 Et ibant filii eius et faciebant convivium per domos unusquisque in die suo; et mittentes vocabant tres sorores suas, ut comederent et biberent cum eis. 
Job 1 5 Cumque in orbem transissent dies convivii, mittebat ad eos Iob et sanctificabat illos; consurgensque diluculo offerebat holocausta pro singulis. Dicebat enim: “ Ne forte peccaverint filii mei et benedixerint Deo in cordibus suis ”. Sic faciebat Iob cunctis diebus.
Job 1 6 Quadam autem die, cum venissent filii Dei, ut assisterent coram Domino, affuit inter eos etiam Satan. 
Job 1 7 Cui dixit Dominus: “ Unde venis? ”. Qui respondens ait: “ Circuivi terram et perambulavi eam ”. 
Job 1 8 Dixitque Dominus ad eum: “ Numquid considerasti servum meum Iob, quod non sit ei similis in terra, homo simplex et rectus ac timens Deum et recedens a malo? ”.
Job 1 9 Cui respondens Satan ait: “ Numquid Iob frustra timet Deum? 
Job 1 10 Nonne tu vallasti eum ac domum eius universamque substantiam per circuitum, operibus manuum eius benedixisti, et possessio eius crevit in terra? 
Job 1 11 Sed extende paululum manum tuam et tange cuncta, quae possidet, nisi in faciem benedixerit tibi ”. 
Job 1 12 Dixit ergo Dominus ad Satan: “ Ecce, universa, quae habet, in manu tua sunt; tantum in eum ne extendas manum tuam ”. Egressusque est Satan a facie Domini.
Job 1 13 Cum autem quadam die filii et filiae eius comederent et biberent vinum in domo fratris sui primogeniti, 
Job 1 14 nuntius venit ad Iob, qui diceret: “ Boves arabant, et asinae pascebantur iuxta eos; 
Job 1 15 et irruerunt Sabaei tuleruntque eos et pueros percusserunt gladio, et evasi ego solus, ut nuntiarem tibi ”.
Job 1 16 Cumque adhuc ille loqueretur, venit alter et dixit: “ Ignis Dei cecidit e caelo et ussit oves puerosque consumpsit, et effugi ego solus, ut nuntiarem tibi ”. 
Job 1 17 Sed et illo adhuc loquente, venit alius et dixit: “ Chaldaei fecerunt tres turmas et invaserunt camelos et tulerunt eos necnon et pueros percusserunt gladio, et ego fugi solus, ut nuntiarem tibi ”.
Job 1 18 Adhuc loquebatur ille, et ecce alius intravit et dixit: “ Filiis tuis et filiabus vescentibus et bibentibus vinum in domo fratris sui primogeniti, 
Job 1 19 repente ventus vehemens irruit a regione deserti et concussit quattuor angulos domus; quae corruens oppressit liberos tuos, et mortui sunt, et effugi ego solus, ut nuntiarem tibi ”.
Job 1 20 Tunc surrexit Iob et scidit vestimenta sua et, tonso capite, corruens in terram adoravit 
Job 1 21 et dixit: “ Nudus egressus sum de utero matris meae et nudus revertar illuc. Dominus dedit, Dominus abstulit; sicut Domino placuit, ita factum est: sit nomen Domini benedictum ”.
Job 1 22 In omnibus his non peccavit Iob labiis suis neque stultum quid contra Deum locutus est.
Job 2 1 Factum est autem, cum quadam die venissent filii Dei, ut starent coram Domino, venit quoque Satan inter eos, ut staret in conspectu eius. 
Job 2 2 Dixit Dominus ad Satan: “ Unde venis? ”. Qui respondens ait: “ Circuivi terram et perambulavi eam ”.
Job 2 3 Et dixit Dominus ad Satan: “ Numquid considerasti servum meum Iob, quod non sit ei similis in terra, vir simplex et rectus ac timens Deum et recedens a malo et adhuc retinens innocentiam? Tu autem commovisti me adversus eum, ut affligerem eum frustra ”. 
Job 2 4 Cui respondens Satan ait: “ Pellem pro pelle et cuncta, quae habet, homo dabit pro anima sua. 
Job 2 5 Alioquin mitte manum tuam et tange os eius et carnem; et tunc videbis, si in faciem benedicet tibi ”. 
Job 2 6 Dixit ergo Dominus ad Satan: “ Ecce, in manu tua est; verumtamen animam illius serva ”.
Job 2 7 Egressus igitur Satan a facie Domini, percussit Iob ulcere pessimo a planta pedis usque ad verticem eius. 
Job 2 8 Qui testa saniem radebat, sedens in sterquilinio. 
Job 2 9 Dixit autem illi uxor sua: “ Adhuctu permanes in simplicitate tua? Benedic Deo et morere ”.
Job 2 10 Qui ait ad illam: “ Quasi una de stultis mulieribus locuta es! Si bona suscepimus de manu Dei, mala quare non suscipiamus? ”. In omnibus his non peccavit Iob labiis suis.
Job 2 11 Igitur, audientes tres amici Iob omne malum, quod accidisset ei, venerunt singuli de loco suo, Eliphaz Themanites et Baldad Suhites et Sophar Naamathites. Condixerant enim, ut pariter venientes visitarent eum et consolarentur. 
Job 2 12 Cumque elevassent procul oculos suos, non cognoverunt eum et exclamantes ploraverunt; scissisque vestibus, sparserunt pulverem super caput suum in caelum. 
Job 2 13 Et sederunt cum eo in terra septem diebus et septem noctibus, et nemo loquebatur ei verbum; videbant enim dolorem esse vehementem.
Job 3 1 Post haec aperuit Iob os suum et maledixit diei suo 
Job 3 2 et locutus est:
Job 3 3 “ Pereat dies, in qua natus sum, et nox, in qua dictum est: “Conceptus est homo”.
Job 3 4 Dies ille vertatur in tenebras; non requirat eum Deus desuper, et non illustretur lumine.
Job 3 5 Obscurent eum tenebrae et umbra mortis; occupet eum caligo, et involvatur amaritudine.
Job 3 6 Noctem illam tenebrosus turbo possideat; non computetur in diebus anni nec numeretur in mensibus.
Job 3 7 Sit nox illa solitaria nec laude digna;
Job 3 8 maledicant ei, qui maledicunt diei, qui parati sunt suscitare Leviathan.
Job 3 9 Obtenebrentur stellae crepusculi eius; exspectet lucem, et non sit, nec videat palpebras aurorae,
Job 3 10 quia non conclusit ostia ventris, qui portavit me, nec abstulit mala ab oculis meis.
Job 3 11 Quare non in vulva mortuus sum? Egressus ex utero non statim perii? 
Job 3 12 Quare exceptus genibus? Cur lactatus uberibus?
Job 3 13 Nunc enim dormiens silerem et somno meo requiescerem
Job 3 14 cum regibus et consulibus terrae, qui aedificant sibi solitudines,
Job 3 15 aut cum principibus, qui possident aurum et replent domos suas argento.
Job 3 16 Aut sicut abortivum absconditum non subsisterem, vel qui concepti non viderunt lucem.
Job 3 17 Ibi impii cessaverunt a tumultu, et ibi requieverunt fessi robore.
Job 3 18 Et quondam vincti pariter sine molestia non audierunt vocem exactoris.
Job 3 19 Parvus et magnus ibi sunt, et servus liber a domino suo.
Job 3 20 Quare misero data est lux, et vita his, qui in amaritudine animae sunt?
Job 3 21 Qui exspectant mortem, et non venit, et effodiunt quaerentes illam magis quam thesauros;
Job 3 22 gaudentque vehementer et laetantur sepulcro.
Job 3 23 Viro, cuius abscondita est via, et circumdedit eum Deus tenebris. 
Job 3 24 Antequam comedam, suspiro, et quasi inundantes aquae sic rugitus meus.
Job 3 25 Quia timor, quem timebam, evenit mihi, et, quod verebar, accidit.
Job 3 26 Non dissimulavi, non silui, non quievi, et venit super me indignatio ”.
Job 4 1 Respondens autem Eliphaz Themanites dixit:
Job 4 2 “ Si coeperimus loqui tibi, forsitan moleste accipies; sed conceptum sermonem tenere quis poterit?
Job 4 3 Ecce, docuisti multos et manus lassas roborasti;
Job 4 4 vacillantes confirmaverunt sermones tui, et genua trementia confortasti.
Job 4 5 Nunc autem venit super te plaga, et defecisti; tetigit te, et conturbatus es.
Job 4 6 Nonne timor tuus est fiducia tua, spes tua est perfectio viarum tuarum?
Job 4 7 Recordare, obsecro te, quis umquam innocens periit, aut quando recti deleti sunt?
Job 4 8 quin potius vidi eos, qui operantur iniquitatem et seminant dolores et metunt eos, 
Job 4 9 flante Deo perisse, et spiritu irae eius esse consumptos. 
Job 4 10 Rugitus leonis et vox leaenae et dentes catulorum leonum contriti sunt.
Job 4 11 Leo periit, eo quod non haberet praedam, et catuli leonis dissipati sunt.
Job 4 12 Porro ad me furtive verbum delatum est, et suscepit auris mea sussurrum eius.
Job 4 13 In horrore visionis nocturnae, quando solet sopor occupare homines,
Job 4 14 pavor tenuit me et tremor, et omnia ossa mea perterrita sunt. 
Job 4 15 Et cum spiritus, me praesente, transiret, inhorruerunt pili carnis meae.
Job 4 16 Stetit quidam, cuius non agnoscebam vultum, imago coram oculis meis, et vocem quasi aurae lenis audivi:
Job 4 17 “Numquid homo Dei comparatione iustificabitur, aut factore suo purior erit vir?”.
Job 4 18 Ecce, in servis suis fiduciam non habet et in angelis suis reperit pravitatem. 
Job 4 19 Quanto magis hi, qui habitant domos luteas, quorum fundamentum est in pulvere. Consumentur velut tinea!
Job 4 20 De mane usque ad vesperam succidentur et, quia nullus intellegit, in aeternum peribunt.
Job 4 21 Nonne evulsum est reliquum eorum ab eis? Morientur, et non in sapientia.
Job 5 1 Voca ergo, si est qui tibi re spondeat! Ad quem sanctorum converteris?
Job 5 2 Vere stultum interficit iracundia, et fatuum occidit invidia.
Job 5 3 Ego vidi stultum firma radice et maledixi sedi eius statim.
Job 5 4 Longe fient filii eius a salute et conterentur in porta, et non erit qui eruat.
Job 5 5 Cuius messem famelicus comedet, et ipsum rapiet armatus, et bibent sitientes divitias eius.
Job 5 6 Quia non egreditur ex pulvere nequitia, et de humo non oritur dolor.
Job 5 7 Sed homo generat laborem, et aves elevant volatum.
Job 5 8 Quam ob rem ego deprecabor Dominum et ad Deum ponam eloquium meum,
Job 5 9 qui facit magna et inscrutabilia et mirabilia absque numero;
Job 5 10 qui dat pluviam super faciem terrae et irrigat aquis rura;
Job 5 11 qui ponit humiles in sublime et maerentes erigit sospitate;
Job 5 12 qui dissipat cogitationes malignorum, ne possint implere manus eorum, quod coeperant;
Job 5 13 qui apprehendit sapientes in astutia eorum et consilium pravorum dissipat.
Job 5 14 Per diem incurrent tenebras et, quasi in nocte, sic palpabunt in meridie.
Job 5 15 Porro salvum faciet egenum a gladio oris eorum et de manu violenti pauperem;
Job 5 16 et erit egeno spes, iniquitas autem contrahet os suum.
Job 5 17 Beatus homo, qui corripitur a Deo; increpationem ergo Omnipotentis ne reprobes.
Job 5 18 Quia ipse vulnerat et medetur, percutit, et manus eius sanabunt.
Job 5 19 In sex tribulationibus liberabit te, et in septem non tanget te malum. 
Job 5 20 In fame eruet te de morte et in bello de manu gladii.
Job 5 21 A flagello linguae absconderis et non timebis vastationem, cum venerit.
Job 5 22 In vastitate et fame ridebis et bestias terrae non formidabis.
Job 5 23 Sed cum lapidibus campi pactum tuum, et bestiae terrae pacificae erunt tibi. 
Job 5 24 Et scies quod pacem habeat tabernaculum tuum, et visitans habitationem tuam non falleris.
Job 5 25 Scies quoque quoniam multiplex erit semen tuum, et progenies tua quasi herba terrae.
Job 5 26 Ingredieris in abundantia sepulcrum, sicut infertur acervus tritici in tempore suo.
Job 5 27 Ecce hoc, ut investigavimus, ita est; oboedi illi et tu sapias tibi ”.
Job 6 1 Respondens autem Iob dixit:
Job 6 2 “ Utinam appenderetur aegritu do mea, et calamitatem meam assumerent in statera!
Job 6 3 Nunc vero arena maris haec gravior apparet, inde verbis meis haesito.
Job 6 4 Quia sagittae Omnipotentis in me sunt, quarum venenum ebibit spiritus meus; et terrores Dei militant contra me. 
Job 6 5 Numquid rugiet onager, cum habuerit herbam? Aut mugiet bos, cum ante praesepe plenum steterit?
Job 6 6 Aut poterit comedi insulsum, quod non est sale conditum? Aut poterit gustari herba insulsa?
Job 6 7 Quae prius nolebat tangere anima mea, nunc prae angustia cibi mei sunt.
Job 6 8 Quis det, ut veniat petitio mea, et, quod exspecto, tribuat mihi Deus?
Job 6 9 Utinam Deus me conterat; solvat manum suam et succidat me! 
Job 6 10 Et haec mihi sit consolatio, et exsultabo vel in pavore, qui non parcat, nec celabo sermones Sancti.
Job 6 11 Quae est enim fortitudo mea, ut sustineam? Aut quis finis meus, ut patienter agam?
Job 6 12 Num fortitudo lapidum, fortitudo mea? Num caro mea aenea est?
Job 6 13 An non est auxilium mihi in me, et virtus quoque remota est a me?
Job 6 14 Qui tollit ab amico suo misericordiam, timorem Omnipotentis derelinquit. 
Job 6 15 Fratres mei mentiti sunt me sicut alveus torrentium, qui evanescunt
Job 6 16 nigrescentes glacie, cum ingruit super eos nix.
Job 6 17 Tempore, quo diffluunt, arescunt et, ut incaluerit, solvuntur de loco suo.
Job 6 18 Deflectunt viatorum turmae de viis suis, ascendentes per desertum pereunt. 
Job 6 19 Commeatus Thema consideraverunt, viatores Saba speraverunt in eis.
Job 6 20 Confusi sunt, quia speraverunt; venerunt eo usque, et pudore cooperti sunt.
Job 6 21 Ita nunc vos facti estis mihi; videntes plagam meam, timetis.
Job 6 22 Numquid dixi: Afferte mihi et de substantia vestra donate mihi? 
Job 6 23 vel: Liberate me de manu hostis et de manu robustorum eruite me? 
Job 6 24 Docete me, et ego tacebo, et, si quid forte ignoravi, instruite me.
Job 6 25 Quare detraxistis sermonibus veritatis, cum e vobis nullus sit, qui possit arguere me?
Job 6 26 Ad increpandum tantum eloquia concinnatis, sed in ventum verba desperati.
Job 6 27 Super pupillum irruitis et subvertere nitimini amicum vestrum.
Job 6 28 Nunc, quaeso, convertimini ad me, et in faciem vestram non mentiar.
Job 6 29 Revertite! Nulla erit improbitas. Revertite! Adhuc praesens adest iustitia mea.
Job 6 30 Estne in lingua mea improbitas? An palatum meum non discernit nequitiam?
Job 7 1 Nonne militia est vita hominis super terram, et sicut dies mercennarii dies eius? 
Job 7 2 Sicut servus desiderat umbram, et sicut mercennarius praestolatur mercedem suam,
Job 7 3 sic et ego habui menses vacuos et noctes laboriosas enumeravi mihi. 
Job 7 4 Si dormiero, dicam: Quando consurgam? Et rursum exspectabo vesperam et replebor doloribus usque crepusculum.
Job 7 5 Induta est caro mea putredine et sordibus pulveris; cutis mea scinditur et diffluit.
Job 7 6 Dies mei velocius transierunt quam navicula texentis et consumpti sunt deficiente filo.
Job 7 7 Memento quia ventus est vita mea, et non revertetur oculus meus, ut videat bona.
Job 7 8 Nec aspiciet me visus hominis; oculi tui in me, et non subsistam.
Job 7 9 Sicut consumitur nubes et pertransit, sic, qui descenderit ad inferos, non ascendet
Job 7 10 nec revertetur ultra in domum suam, neque cognoscet eum amplius locus eius.
Job 7 11 Quapropter et ego non parcam ori meo; loquar in tribulatione spiritus mei, confabulabor cum amaritudine animae meae.
Job 7 12 Numquid mare ego sum aut cetus, quia posuisti super me custodiam? 
Job 7 13 Si dixero: Consolabitur me lectulus meus, et assumet stratum meum querelam meam,
Job 7 14 terrebis me per somnia et per visiones horrore concuties.
Job 7 15 Quam ob rem eligit suspendium anima mea, et mortem ossa mea.
Job 7 16 Desperavi; nequaquam ultra iam vivam. Parce mihi, nihil enim sunt dies mei.
Job 7 17 Quid est homo, quia magnificas eum? Aut quid apponis erga eum cor tuum?
Job 7 18 Visitas eum diluculo et singulis momentis probas illum. 
Job 7 19 Usquequo non avertes oculos a me? Nec dimittis me, ut glutiam salivam meam?
Job 7 20 Peccavi; quid faciam tibi, o custos hominum? Quare posuisti me contrarium tibi, et factus sum mihimetipsi gravis?
Job 7 21 Cur non tollis peccatum meum et quare non aufers iniquitatem meam? Ecce, nunc in pulvere dormiam; et, si mane me quaesieris, non subsistam! ”.
Job 8 1 Respondens autem Baldad Suhites dixit:
Job 8 2 “ Usquequo loqueris talia, et spiritus vehemens sermones oris tui?
Job 8 3 Numquid Deus supplantat iudicium, aut Omnipotens subvertit, quod iustum est?
Job 8 4 Et si filii tui peccaverunt ei, et dimisit eos in manu iniquitatis suae,
Job 8 5 tu tamen, si diluculo consurrexeris ad Deum et Omnipotentem fueris deprecatus, 
Job 8 6 si mundus et rectus incesseris, statim evigilabit ad te et pacatum reddet habitaculum iustitiae tuae;
Job 8 7 in tantum ut, si priora tua fuerint parva, et novissima tua multiplicentur nimis.
Job 8 8 Interroga enim generationem pristinam et diligenter investiga patrum memoriam.
Job 8 9 Hesterni quippe sumus et ignoramus, quoniam sicut umbra dies nostri sunt super terram.
Job 8 10 Nonne ipsi docebunt te, loquentur tibi et de corde suo proferent eloquia?
Job 8 11 Numquid virere potest scirpus absque umore, aut crescere carectum sine aqua?
Job 8 12 Cum adhuc sit in flore, nec carpatur manu, ante omnes herbas arescit.
Job 8 13 Sic viae omnium, qui obliviscuntur Deum, et spes impii peribit.
Job 8 14 Cuius spes filum tenue, et sicut tela aranearum fiducia eius. 
Job 8 15 Innitetur super domum suam et non stabit; fulciet eam et non consurget.
Job 8 16 Umectus videtur, antequam veniat sol, et in horto suo germen eius egredietur.
Job 8 17 Super acervum petrarum radices eius densabuntur, et inter lapides commorabitur.
Job 8 18 Si absorbuerit eum de loco suo, negabit eum et dicet: “Non novi te”.
Job 8 19 Haec est enim laetitia viae eius, ut rursum de terra alii germinentur. 
Job 8 20 Deus non proiciet simplicem nec porriget manum malignis,
Job 8 21 donec impleatur risu os tuum, et labia tua iubilo.
Job 8 22 Qui oderunt te, induentur confusione, et tabernaculum impiorum non subsistet ”.
Job 9 1 Et respondens Iob ait:
Job 9 2 “ Vere scio quod ita sit, et quomodo iustificabitur homo compositus Deo?
Job 9 3 Si voluerit contendere cum eo, non poterit ei respondere unum pro mille.
Job 9 4 Sapiens corde est et fortis robore; quis restitit ei, et pacem habuit?
Job 9 5 Qui transtulit montes, et nescierunt hi, quos subvertit in furore suo.
Job 9 6 Qui commovet terram de loco suo, et columnae eius concutiuntur.
Job 9 7 Qui praecipit soli, et non oritur, et stellas claudit quasi sub signaculo.
Job 9 8 Qui extendit caelos solus et graditur super fluctus maris.
Job 9 9 Qui facit Arcturum et Oriona et Hyadas et interiora austri.
Job 9 10 Qui facit magna et incomprehensibilia et mirabilia, quorum non est numerus.
Job 9 11 Si venerit ad me, non videbo eum; si abierit, non intellegam.
Job 9 12 Si repente arripiet, quis eum impediet? Vel quis dicere potest: “Quid facis?”.
Job 9 13 Deus non retinet iram suam, et sub eo curvantur auxilia Rahab. 
Job 9 14 Quantus ergo sum ego, ut respondeam ei et loquar delectis verbis cum eo?
Job 9 15 Quia, etiamsi iustus essem, non responderem, sed meum iudicem deprecarer;
Job 9 16 et, cum invocantem exaudierit me, non credam quod audierit vocem meam.
Job 9 17 In turbine enim conteret me et multiplicabit vulnera mea etiam sine causa.
Job 9 18 Non concedit requiescere spiritum meum et implet me amaritudinibus.
Job 9 19 Si fortitudo quaeritur, robustissimus est; si iudicium, quis eum arcesserit?
Job 9 20 Si iustificare me voluero, os meum condemnabit me; si innocentem ostendero, pravum me comprobabit.
Job 9 21 Etiamsi simplex fuero, hoc ipsum ignorabit anima mea, et contemnam vitam meam.
Job 9 22 Unum est, quod locutus sum: Et innocentem et impium ipse consumit.
Job 9 23 Si subito flagellum occidat, de afflictione innocentium ridebit. 
Job 9 24 Terra data est in manus impii, vultum iudicum eius operit; quod si non ille est, quis ergo est?
Job 9 25 Dies mei velociores fuerunt cursore: fugerunt et non viderunt bonum;
Job 9 26 pertransierunt quasi naves arundineae, sicut aquila volans ad escam.
Job 9 27 Cum dixero: Obliviscar maerorem meum, commutabo faciem meam et hilaris fiam,
Job 9 28 vereor omnes dolores meos, sciens quod non iustificaveris me.
Job 9 29 Si autem et sic impius sum, quare frustra laboravi?
Job 9 30 Si lotus fuero quasi aquis nivis, et lixivo mundavero manus meas,
Job 9 31 tamen sordibus intinges me, et abominabuntur me vestimenta mea.
Job 9 32 Neque enim viro, qui similis mei est, respondebo; nec vir, quocum in iudicio contendam.
Job 9 33 Non est qui utrumque valeat arguere et ponere manum suam in ambobus.
Job 9 34 Auferat a me virgam suam, et pavor eius non me terreat.
Job 9 35 Loquar et non timebo eum; quia sic non mecum ipse sum.
Job 10 1 Taedet animam meam vitae meae; dimittam adversum me eloquium meum, loquar in amaritudine animae meae.
Job 10 2 Dicam Deo: Noli me condemnare, indica mihi cur me ita iudices.
Job 10 3 Numquid bonum tibi videtur, si opprimas me et calumnieris me, opus manuum tuarum, et super consilium impiorum arrideas?
Job 10 4 Numquid oculi carnei tibi sunt, aut, sicut videt homo, et tu videbis? 
Job 10 5 Numquid sicut dies hominis dies tui, et anni tui sicut humana sunt tempora,
Job 10 6 ut quaeras iniquitatem meam et peccatum meum scruteris,
Job 10 7 cum scias quia nihil impium fecerim, et sit nemo, qui de manu tua possit eruere?
Job 10 8 Manus tuae fecerunt me et plasmaverunt me totum in circuitu; et sic repente praecipitas me?
Job 10 9 Memento, quaeso, quod sicut lutum feceris me et in pulverem reduces me.
Job 10 10 Nonne sicut lac mulsisti me et sicut caseum me coagulasti?
Job 10 11 Pelle et carnibus vestisti me; ossibus et nervis compegisti me.
Job 10 12 Vitam et misericordiam tribuisti mihi, et visitatio tua custodivit spiritum meum.
Job 10 13 Licet haec celes in corde tuo, tamen scio haec in animo tuo versari.
Job 10 14 Si peccaverim, observas me et ab iniquitate mea mundum me esse non pateris.
Job 10 15 Et si impius fuero, vae mihi est; et si iustus, non levabo caput, saturatus afflictione et miseria.
Job 10 16 Si superbia extollar, quasi catulum leonis capies me et iterum mirabilem te exhibebis in me.
Job 10 17 Instauras testes tuos contra me et multiplicas iram tuam adversum me, et poenae militant in me.
Job 10 18 Quare de vulva eduxisti me? Qui utinam consumptus essem, ne oculus me videret!
Job 10 19 Fuissem quasi non essem, de utero translatus ad tumulum.
Job 10 20 Numquid non paucitas dierum meorum finietur brevi? Dimitte ergo me, ut refrigerem paululum dolorem meum,
Job 10 21 antequam vadam, et non revertar, ad terram tenebrarum et umbrae mortis,
Job 10 22 terram caliginis et tenebrarum, ubi umbra mortis et nullus ordo, sed sempiternus horror inhabitat ”.
Job 11 1 Respondens autem Sophar Naamathites dixit:
Job 11 2 “ Numquid illi, qui multa loquitur, non et respondetur? Aut vir verbosus iustificabitur?
Job 11 3 Vaniloquium tuum viros tacere faciet, et, cum ceteros irriseris, a nullo confutaberis?
Job 11 4 Dixisti enim: “Purus est sermo meus, et mundus sum in conspectu tuo”. 
Job 11 5 Atque utinam Deus ipse loqueretur tecum et aperiret labia sua tibi,
Job 11 6 ut ostenderet tibi secreta sapientiae et arcana consilia eius, et intellegeres quod multo minora quaerat a te, quam meretur iniquitas tua.
Job 11 7 Forsitan vestigia Dei comprehendes et usque ad perfectum Omnipotentem reperies?
Job 11 8 Excelsior caelo est, et quid facies? Profundior inferno, et quid cognosces?
Job 11 9 Longior terra mensura eius et latior mari.
Job 11 10 Si subverterit vel concluserit et coarctaverit, quis contradicet ei?
Job 11 11 Ipse enim novit hominum vanitatem; et videns iniquitatem nonne considerat?
Job 11 12 Sed et vir vacuus cordatus fit, et homo tamquam pullum onagri nascitur.
Job 11 13 Tu autem, si cor tuum firmaveris et expanderis ad eum manus tuas, 
Job 11 14 si iniquitatem, quae est in manu tua, abstuleris a te, et non manserit in tabernaculo tuo iniustitia,
Job 11 15 tunc levare poteris faciem tuam absque macula et eris stabilis et non timebis.
Job 11 16 Miseriae quoque oblivisceris et quasi aquarum, quae praeterierunt, recordaberis.
Job 11 17 Et quasi meridianus fulgor consurget tibi ad vesperam, et, cum te caligine tectum putaveris, orieris ut lucifer.
Job 11 18 Et habebis fiduciam, proposita tibi spe, et defossus securus dormies.
Job 11 19 Requiesces, et non erit qui te exterreat; et deprecabuntur faciem tuam plurimi.
Job 11 20 Oculi autem impiorum deficient, et effugium peribit ab eis; et spes illorum exhalatio animae ”.
Job 12 1 Respondens autem Iob dixit:
Job 12 2 “ Ergo vos estis soli homines, et vobiscum morietur sapientia.
Job 12 3 Et mihi est cor sicut et vobis, nec inferior vestri sum; quis enim haec, quae nostis, ignorat?
Job 12 4 Qui deridetur ab amico suo sicut ego, invocabit Deum, et exaudiet eum; deridetur enim iusti integritas.
Job 12 5 Lampas contempta apud cogitationes eorum, qui securi sunt, parata iis, qui vacillant pede.
Job 12 6 Tranquilla sunt tabernacula praedonum et secura iis, qui provocant Deum, iis, qui Deum tenent manu sua.
Job 12 7 Nimirum interroga iumenta, et docebunt te, et volatilia caeli, et indicabunt tibi. 
Job 12 8 Loquere terrae, et docebit te; et narrabunt pisces maris.
Job 12 9 Quis ignorat in omnibus his quod manus Domini hoc fecerit?
Job 12 10 In cuius manu anima omnis viventis et spiritus universae carnis hominis. 
Job 12 11 Nonne auris verba diiudicat, et palatum cibum sibi gustat?
Job 12 12 In senibus est sapientia, et in longaevis prudentia.
Job 12 13 Apud ipsum est sapientia et fortitudo; ipse habet consilium et intellegentiam.
Job 12 14 Si destruxerit, nemo est, qui aedificet; si incluserit hominem, nullus est, qui aperiat.
Job 12 15 Si continuerit aquas, arescent; et, si emiserit eas, subvertent terram.
Job 12 16 Apud ipsum est fortitudo et sapientia; ipse novit et decipientem et eum qui decipitur.
Job 12 17 Inducit consiliarios spoliatos et iudices in stuporem.
Job 12 18 Balteum regum dissolvit et praecingit fune renes eorum.
Job 12 19 Inducit sacerdotes spoliatos et optimates supplantat,
Job 12 20 commutans labium veracium et doctrinam senum auferens.
Job 12 21 Effundit despectionem super principes et cingulum fortium relaxat.
Job 12 22 Qui revelat profunda de tenebris et producit in lucem umbram mortis.
Job 12 23 Qui multiplicat gentes et perdit eas et subversas in integrum restituit.
Job 12 24 Qui immutat cor principum populi terrae et decipit eos et errare eos faciet per invium desertum.
Job 12 25 Palpabunt quasi in tenebris et non in luce, et errare eos faciet quasi ebrios.
Job 13 1 Ecce, omnia haec vidit oculus meus, et audivit auris mea, et intellexi singula.
Job 13 2 Secundum scientiam vestram, et ego novi; nec inferior vestri sum.
Job 13 3 Sed tamen ad Omnipotentem loquar et disputare cum Deo cupio;
Job 13 4 vos autem ostendam fabricatores mendacii, medicos vanos vos omnes.
Job 13 5 Atque utinam taceretis, ut sit vobis in sapientiam!
Job 13 6 Audite ergo correptionem meam et contentiones labiorum meorum attendite.
Job 13 7 Numquid pro Deo profertis mendacium et pro illo loquimini dolos?
Job 13 8 Numquid faciem eius accipitis et pro Deo in iudicio contendere nitimini?
Job 13 9 Aut bonum est quod vos excutiat? Aut, ut illuditur homini, illudetis ei?
Job 13 10 Ipse vos arguet, cum in abscondito faciem accipitis. 
Job 13 11 Nonne maiestas eius turbabit vos, et terror eius irruet super vos?
Job 13 12 Sententiae vestrae sunt proverbia cineris; thoraces lutei thoraces vestri.
Job 13 13 Tacete paulisper, ut loquar ipse, et transeat super me quodcumque.
Job 13 14 Quare sumam carnes meas dentibus meis et animam meam ponam in manibus meis?
Job 13 15 Etiamsi occiderit me, in ipso sperabo; verumtamen vias meas in conspectu eius arguam.
Job 13 16 Et hoc erit salus mea: non enim veniet in conspectu eius omnis impius.
Job 13 17 Audite sermonem meum et explicationem meam percipite auribus vestris.
Job 13 18 Ecce iudicium paravi; scio quod iustus inveniar.
Job 13 19 Quis est qui contendat mecum? Tunc enim tacebo et consummabor.
Job 13 20 Duo tantum ne facias mihi, et tunc a facie tua non abscondar: 
Job 13 21 Manum tuam longe fac a me, et formido tua non me terreat.
Job 13 22 Voca me, et ego respondebo tibi; aut ipse loquar, et tu respondebis mihi.
Job 13 23 Quantas habeo iniquitates et peccata? Scelera mea et delicta ostende mihi. 
Job 13 24 Cur faciem tuam abscondis et arbitraris me inimicum tuum?
Job 13 25 Contra folium, quod vento rapitur, dure agis et stipulam siccam persequeris.
Job 13 26 Scribis enim contra me amaritudines et occupatum me vis peccatis adulescentiae meae.
Job 13 27 Posuisti in nervo pedem meum et observasti omnes semitas meas et vestigia pedum meorum considerasti.
Job 13 28 Qui quasi uter consumendus sum, et quasi vestimentum, quod comeditur a tinea.
Job 14 1 Homo natus de muliere, brevi vivens tempore, commotione satiatur.
Job 14 2 Qui quasi flos egreditur et arescit et fugit velut umbra et non permanet.
Job 14 3 Et dignum ducis super huiuscemodi aperire oculos tuos et adducere eum tecum in iudicium?
Job 14 4 Quis potest facere mundum de immundo? Ne unus quidem!
Job 14 5 Si statuti dies hominis sunt, et numerus mensium eius apud te est, et constituti sunt termini eius, quos non praeteribit,
Job 14 6 averte oculos tuos ab eo, ut quiescat, donec solvat, sicut mercennarius, dies suos.
Job 14 7 Nam lignum habet spem; si praecisum fuerit, rursum virescet, et rami eius non deficient.
Job 14 8 Si senuerit in terra radix eius, et in pulvere emortuus fuerit truncus illius,
Job 14 9 ad odorem aquae germinabit et faciet comam quasi novellae.
Job 14 10 Homo vero cum mortuus fuerit et debilitatur, exspirat homo et, ubi, quaeso, est?
Job 14 11 Recedent aquae de mari, et fluvius vacuefactus arescet;
Job 14 12 sic homo, cum dormierit, non resurget: donec atteratur caelum, non evigilabit nec consurget de somno suo.
Job 14 13 Quis mihi hoc tribuat, ut in inferno seponas me et abscondas me, donec pertranseat furor tuus, et constituas mihi tempus, in quo recorderis mei?
Job 14 14 Putasne mortuus homo rursum vivat? Cunctis diebus, quibus nunc milito, exspectarem, donec veniat immutatio mea.
Job 14 15 Vocares me, et ego responderem tibi; opus manuum tuarum requireres.
Job 14 16 Tu quidem nunc gressus meos dinumerares, sed parceres peccatis meis.
Job 14 17 Signares quasi in sacculo delicta mea, sed dealbares iniquitatem meam.
Job 14 18 Mons cadens decidit, et saxum transfertur de loco suo;
Job 14 19 lapides excavant aquae, et alluvione terra inundatur: et spem hominis perdes.
Job 14 20 Praevales adversus eum, et in perpetuum transiet; immutas faciem eius et emittis eum.
Job 14 21 Sive nobiles fuerint filii eius, non novit; sive ignobiles, non intellegit.
Job 14 22 Attamen caro eius, dum vivet, dolet, et anima illius super semetipso luget ”.
Job 15 1 Respondens autem Eliphaz Themanites dixit:
Job 15 2 “ Numquid sapiens respondebit sapientia ventosa et implebit vento urente stomachum suum?
Job 15 3 Arguens verbis, quae nihil prosunt, et sententiis, quae nihil iuvant?
Job 15 4 Tu autem pietatem dissolvis et detrahis meditationi coram Deo. 
Job 15 5 Docet enim iniquitas tua os tuum, et assumis linguam callidorum.
Job 15 6 Condemnabit te os tuum et non ego, et labia tua respondebunt tibi.
Job 15 7 Numquid primus homo tu natus es et ante colles formatus?
Job 15 8 Numquid consilium Dei audisti et tibi attrahis sapientiam?
Job 15 9 Quid nosti, quod nos ignoremus? Quid intellegis, quod nos nesciamus?
Job 15 10 Et senes et antiqui sunt inter nos, multo vetustiores quam pater tuus. 
Job 15 11 Numquid parum tibi sunt consolationes Dei? Et verbum lene tecum factum?
Job 15 12 Quid te elevat cor tuum, et cur attonitos habes oculos?
Job 15 13 Quid vertis contra Deum spiritum tuum et profers de ore tuo huiuscemodi sermones?
Job 15 14 Quid est homo, ut immaculatus sit, et ut iustus appareat natus de muliere?
Job 15 15 Ecce, sanctis suis non fidit, et caeli non sunt mundi in conspectu eius;
Job 15 16 quanto magis abominabilis et corruptus homo, qui bibit quasi aquam iniquitatem. 
Job 15 17 Ostendam tibi, audi me; quod vidi, narrabo tibi,
Job 15 18 quod sapientes confitentur, et non celaverunt eos patres eorum: 
Job 15 19 quibus solis data est terra, et non transivit alienus per eos.
Job 15 20 Cunctis diebus suis impius cruciatur, et numerus annorum incertus est tyranno.
Job 15 21 Sonitus terroris semper in auribus illius, quasi, cum pax sit, vastator irruat in eum.
Job 15 22 Non credit quod reverti possit de tenebris, cum sit destinatus gladio.
Job 15 23 Cum se moverit ad quaerendum panem: “Ubinam?”, novit quod paratus sit in manu eius tenebrarum dies.
Job 15 24 Terrebit eum tribulatio et angustia, vallabit eum sicut regem, qui praeparatur ad proelium.
Job 15 25 Tetendit enim adversus Deum manum suam, et contra Omnipotentem roboratus est.
Job 15 26 Cucurrit adversus eum erecto collo, spisso scuto armatus.
Job 15 27 Operuit faciem eius crassitudo, et de lateribus eius arvina dependet.
Job 15 28 Habitavit in civitatibus desolatis et in domibus desertis, quae in tumulos sunt redactae.
Job 15 29 Non ditabitur, nec perseverabit substantia eius; nec mittet in terra radicem suam.
Job 15 30 Non recedet de tenebris; ramos eius arefaciet flamma, et auferet ventus florem eius.
Job 15 31 Ne credat vanitati errore deceptus, quia vanitas erit remuneratio eius.
Job 15 32 Antequam dies eius impleantur, abscindentur, et ramus eius non virescet.
Job 15 33 Laedetur quasi vinea in primo flore botrus eius, et quasi oliva proiciens florem suum.
Job 15 34 Cangregatio enim impii sterilis, et ignis devorabit tabernacula eorum, qui munera libenter accipiunt.
Job 15 35 Concepit dolorem et peperit iniquitatem, et venter eius praeparat dolos.
Job 16 1 Respondens autem Iob dixit:
Job 16 2 “ Audivi frequenter talia! onsolatores molesti omnes vos estis.
Job 16 3 Numquid habebunt finem verba ventosa, aut quid te exacerbat, ut respondeas?
Job 16 4 Poteram et ego similia vestri loqui, si esset anima vestra pro anima mea! Concinnarem super vos sermones et moverem caput meum super vos.
Job 16 5 Roborarem vos ore meo et motum labiorum meorum non cohiberem.
Job 16 6 Si locutus fuero, non quiescet dolor meus et, si tacuero, non recedet a me;
Job 16 7 nunc autem defatigavit me dolor meus, et tu vastasti omnem coetum meum.
Job 16 8 Rugae meae testimonium dicunt contra me; et suscitatur falsiloquus adversus faciem meam contradicens mihi,
Job 16 9 Ira eius discerpsit me et adversata est mihi, et infremuit contra me dentibus suis. Hostis meus acuit oculos suos in me.
Job 16 10 Aperuerunt super me ora sua et exprobrantes percusserunt maxillam meam, simul conferti contra me.
Job 16 11 Concludit me Deus apud iniquum et manibus impiorum me tradit.
Job 16 12 Ego, ille quondam tranquillus, repente contritus sum. Tenuit cervicem meam, confregit me et posuit me sibi quasi in signum.
Job 16 13 Circumdedit me lanceis suis, scidit lumbos meos, non pepercit et effudit in terra iecur meum.
Job 16 14 Dirupit me rumpens et diruens, irruit in me quasi gigas.
Job 16 15 Saccum consui super cutem meam et dimisi in terram cornu meum.
Job 16 16 Facies mea rubuit a fletu, et palpebrae meae caligaverunt;
Job 16 17 attamen absque iniquitate manus meae, cum haberem mundas preces.
Job 16 18 Terra, ne operias sanguinem meum, neque inveniat in te locum latendi clamor meus.
Job 16 19 Ecce enim in caelo testis meus, et conscius meus in excelsis.
Job 16 20 Interpretes mei sunt cogitationes meae: ad Deum stillat oculus meus.
Job 16 21 Atque utinam sic iudicaretur vir cum Deo, sicut iudicatur filius hominis cum collega suo.
Job 16 22 Ecce enim breves anni transeunt, et semitam, per quam non revertar, ambulo.
Job 17 1 Spiritus meus attenuatus est, dies mei exstincti, et solum mihi superest sepulcrum.
Job 17 2 Nonne irrisiones circumdant me, et in amaritudinibus moratur oculus meus?
Job 17 3 Pone pignus pro me iuxta te; et quis umquam spondens percutiet manum meam?
Job 17 4 Cor eorum longe fecisti a disciplina; propterea non exaltabuntur.
Job 17 5 Praedam pollicetur sociis, sed oculi filiorum eius deficient.
Job 17 6 Posuit me quasi in proverbium vulgi et conspuendum in faciem.
Job 17 7 Caligavit ab indignatione oculus meus, et membra mea quasi in umbram redacta sunt.
Job 17 8 Stupebunt iusti super hoc, et innocens contra impium excitabitur.
Job 17 9 Et tenebit iustus viam suam, et mundus manibus addet fortitudinem.
Job 17 10 Igitur omnes vos convertimini et venite, et non inveniam in vobis ullum sapientem.
Job 17 11 Dies mei transierunt, cogitationes meae dissipatae sunt et desideria cordis mei.
Job 17 12 Noctem verterunt in diem; et rursum post tenebras properat lux.
Job 17 13 Si sustinuero, infernus domus mea est; et in tenebris stravi lectulum meum.
Job 17 14 Putredini dixi: Pater meus es!; Mater mea et soror mea! vermibus.
Job 17 15 Ubi est ergo nunc praestolatio mea, et patientiam meam quis considerat?
Job 17 16 In profundissimum infernum descendent omnia mea; simul in pulvere erit requies mihi? ”.
Job 18 1 Respondens autem Baldad Suhites dixit:
Job 18 2 “ Usque ad quem finem verba iactabitis? Intellegite prius, et sic loquamur.
Job 18 3 Quare reputati sumus ut iumenta et sorduimus coram vobis?
Job 18 4 Qui perdis animam tuam in furore tuo, numquid propter te derelinquetur terra, et transferentur rupes de loco suo?
Job 18 5 Etenim lux impii exstinguetur, nec splendebit flamma ignis eius.
Job 18 6 Lux obtenebrescet in tabernaculo illius, et lucerna, quae super eum est, exstinguetur.
Job 18 7 Arctabuntur gressus virtutis eius, et praecipitabit eum consilium suum.
Job 18 8 Immissi sunt in rete pedes eius, et in reticulo ambulat.
Job 18 9 Tenet plantam illius laqueus, et firmatur super eum tendiculum.
Job 18 10 Abscondita est in terra pedica eius, et decipula illius super semitam.
Job 18 11 Undique terrent eum formidines et involvunt pedes eius.
Job 18 12 Attenuatur fame robur eius, et pernicies parata costis illius.
Job 18 13 Devorat partes cutis eius, consumat membra illius primogenitus mortis.
Job 18 14 Avellitur de tabernaculo suo fiducia eius, et urges eum ad regem formidinum.
Job 18 15 Habitas in tabernaculo, quod iam non est ei; aspergitur in habitatione eius sulphur.
Job 18 16 Deorsum radices eius siccantur, sursum autem atteruntur rami eius.
Job 18 17 Memoria illius periit de terra, et non celebrabitur nomen eius in plateis.
Job 18 18 Expellent eum de luce in tenebras et de orbe transferent eum.
Job 18 19 Non erit semen eius neque progenies in populo suo, nec ullae reliquiae in commoratione eius.
Job 18 20 In die eius stupebunt novissimi, et primos invadet horror.
Job 18 21 Haec sunt ergo tabernacula iniqui; et iste locus eius, qui ignorat Deum ”.
Job 19 1 Respondens autem Iob dixit:
Job 19 2 “ Usquequo affligitis ani mam meam et atteritis me sermonibus?
Job 19 3 En decies obiurgatis me et non erubescitis opprimentes me.
Job 19 4 Nempe, etsi erravi, mecum erit error meus.
Job 19 5 Si vos contra me erigimini et arguitis me opprobriis meis,
Job 19 6 saltem nunc intellegite quia Deus non aequo iudicio afflixerit me et rete suo me cinxerit.
Job 19 7 Etsi clamo: Vim patior!, non exaudior; si vociferor, non est qui iudicet.
Job 19 8 Semitam meam circumsaepsit, et transire non possum; et in calle meo tenebras posuit.
Job 19 9 Spoliavit me gloria mea et abstulit coronam de capite meo.
Job 19 10 Destruxit me undique, et pereo, et evellit quasi arborem spem meam.
Job 19 11 Iratus est contra me furor eius, et sic me habuit quasi hostem suum.
Job 19 12 Simul venerunt turmae eius et fecerunt sibi viam adversus me et obsederunt in gyro tabernaculum meum.
Job 19 13 Fratres meos longe fecit a me, et noti mei quasi alieni recesserunt a me.
Job 19 14 Dereliquerunt me propinqui mei, et, qui me noverant, obliti sunt mei.
Job 19 15 Inquilini domus meae et ancillae meae sicut alienum habuerunt me, et quasi peregrinus fui in oculis eorum.
Job 19 16 Servum meum vocavi, et non respondit; ore proprio deprecabar illum.
Job 19 17 Halitum meum exhorruit uxor mea, et fetui filiis uteri mei.
Job 19 18 Vel infantes despiciebant me et, cum surgerem, detrahebant mihi.
Job 19 19 Abominati sunt me quondam consiliarii mei; et, quem maxime diligebam, aversatus est me.
Job 19 20 Pelli meae, consumptis carnibus, adhaesit os meum, et evanuit cutis mea circa dentes meos.
Job 19 21 Miseremini mei, miseremini mei, saltem vos, amici mei, quia manus Domini tetigit me.
Job 19 22 Quare persequimini me sicut Deus et carnibus meis non saturamini?
Job 19 23 Quis mihi tribuat, ut scribantur sermones mei? Quis mihi det, ut exarentur in libro
Job 19 24 stilo ferreo et plumbeo, in aeternum sculpantur in silice?
Job 19 25 Scio enim quod redemptor meus vivit et in novissimo super pulvere stabit;
Job 19 26 et post pellem meam hanc, quam abstraxerunt, et de carne mea videbo Deum.
Job 19 27 Quem visurus sum ego ipse, et oculi mei conspecturi sunt, et non alienum. Consumpti sunt renes mei in sinu meo.
Job 19 28 Si ergo nunc dicitis: “Quomodo persequemur eum et radicem verbi inveniemus contra eum?”,
Job 19 29 timete a facie gladii, quoniam ultor iniquitatum gladius est; et scitote esse iudicium ”.
Job 20 1 Respondens autem Sophar Naamathites dixit:
Job 20 2 “ Idcirco cogitationes meae reducunt me, eo quod intellectus effulsit in me.
Job 20 3 Doctrinam, qua me arguis, audiam, at spiritus intellegentiae meae respondebit mihi.
Job 20 4 Scisne hoc a principio, ex quo positus est homo super terram,
Job 20 5 quod exsultatio iniquorum brevis sit, et gaudium impiorum ad instar puncti?
Job 20 6 si ascenderit usque ad caelum superbia eius, et caput eius nubes tetigerit,
Job 20 7 quasi sterquilinium in finem perdetur, et, qui eum viderant, dicent: “Ubi est?”.
Job 20 8 Velut somnium avolans non invenietur, transiet sicut visio nocturna.
Job 20 9 Oculus, qui eum viderat, non videbit, neque ultra intuebitur eum locus suus.
Job 20 10 Filii eius satagent complacere pauperibus, et manus illius reddent ei possessionem suam.
Job 20 11 Ossa eius, quae implebantur adulescentia, cum eo in pulvere dormient.
Job 20 12 Cum enim dulce fuerit in ore eius malum, abscondet illud sub lingua sua.
Job 20 13 Parcet illi et non derelinquet illud et celabit in gutture suo.
Job 20 14 Panis eius in visceribus illius vertetur in fel aspidum intrinsecus.
Job 20 15 Divitias, quas devoravit, evomet, et de ventre illius extrahet eas Deus.
Job 20 16 Venenum aspidum sugebat, et occidet eum lingua viperae.
Job 20 17 Non videat rivulos olei, torrentes mellis et butyri.
Job 20 18 Restituet quaestum suum nec deglutiet, de opibus venditionum non laetabitur.
Job 20 19 Quoniam confringens deseruit pauperes, domum rapuit et non aedificavit eam.
Job 20 20 Nec est satiatus venter eius; et cum desideriis suis evadere non potuit.
Job 20 21 Non fuerunt reliquiae de cibo eius, et propterea nihil permanebit de bonis eius.
Job 20 22 Cum satiatus fuerit, arctabitur; et omnis dolor irruet super eum.
Job 20 23 Impleat ventrem suum: emittet Deus in eum iram furoris sui et pluet super illum bellum suum.
Job 20 24 Fugiet arma ferrea et irruet in arcum aereum.
Job 20 25 Sagitta transverberabit corpus eius, et fulgur iecur eius; vadent et venient super eum horribilia.
Job 20 26 Omnes tenebrae absconditae sunt in occultis eius, devorabit eum ignis, qui non succenditur; affligetur relictus in tabernaculo suo.
Job 20 27 Revelabunt caeli iniquitatem eius, et terra consurget adversus eum.
Job 20 28 Auferetur germen domus illius, detrahetur in die furoris Dei.
Job 20 29 Haec est pars hominis impii a Deo, et hereditas verborum eius a Domino ”.
Job 21 1 Respondens autem Iob dixit:
Job 21 2 “ Audite, quaeso, sermones meos, et sint haec consolationes vestrae.
Job 21 3 Sustinete me, et ego loquar; et post verba mea ridebitis.
Job 21 4 Numquid contra hominem disputatio mea est, ut merito non debeam impatiens fieri?
Job 21 5 Attendite me et obstupescite et superponite digitum ori vestro.
Job 21 6 Et ego, quando recordatus fuero, pertimesco, et concutit carnem meam tremor.
Job 21 7 Quare ergo impii vivunt, senuerunt confortatique sunt divitiis?
Job 21 8 Semen eorum permanet coram eis, et progenies eorum in conspectu eorum.
Job 21 9 Domus eorum securae sunt et pacatae, et non est virga Dei super illos.
Job 21 10 Bos eorum concepit et non abortivit, vacca peperit et non est privata fetu suo.
Job 21 11 Egrediuntur quasi greges parvuli eorum, et infantes eorum exsultant lusibus.
Job 21 12 Tenent tympanum et citharam et gaudent ad sonitum organi.
Job 21 13 Ducunt in bonis dies suos et in puncto ad inferna descendunt.
Job 21 14 Qui dixerant Deo: “Recede a nobis! Scientiam viarum tuarum nolumus.
Job 21 15 Quis est Omnipotens, ut serviamus ei, et quid nobis prodest, si oraverimus illum?”.
Job 21 16 Sint in manu eorum bona sua; consilium vero impiorum longe sit a me.
Job 21 17 Quam saepe lucerna impiorum exstinguitur, et superveniet eis pernicies, et dolores dividet in furore suo?
Job 21 18 Erunt sicut paleae ante faciem venti, et sicut favilla, quam turbo dispergit.
Job 21 19 “Servabitne Deus filiis iniquitatem eius?”. Retribuat illi, ut sciat.
Job 21 20 Videbunt oculi eius interfectionem suam, et de furore Omnipotentis bibet.
Job 21 21 Quid enim ad eum pertinet de domo sua post se, et si numerus mensium eius recidetur?
Job 21 22 Numquid Deum docebit quispiam scientiam, qui excelsos iudicat?
Job 21 23 Iste moritur robustus et sanus, dives et felix;
Job 21 24 viscera eius plena sunt adipe, et medullis ossa illius irrigantur.
Job 21 25 Alius vero moritur in amaritudine animae absque ullis opibus;
Job 21 26 et tamen simul in pulvere dormient, et vermes operient eos.
Job 21 27 Certe novi cogitationes vestras et sententias contra me iniquas.
Job 21 28 Dicitis enim: “Ubi est domus principis, et ubi tabernacula impiorum?”.
Job 21 29 Nonne interrogastis quemlibet de viatoribus et signa eorum non agnovistis?
Job 21 30 Quia in diem perditionis servatur malus et ad diem furoris abducetur.
Job 21 31 Quis arguet coram eo viam eius, et, quae fecit, quis reddet illi?
Job 21 32 Ipse ad sepulcra ducetur, et super tumulum vigilabunt.
Job 21 33 Dulces erunt ei glebae vallis, et post se omnem hominem trahet et ante se innumerabiles.
Job 21 34 Quomodo igitur consolamini me frustra, et responsionis vestrae restat perfidia? ”.
Job 22 1 Respondens autem Eliphaz Themanites dixit:
Job 22 2 “ Numquid Deo prodesse potest homo, cum vix intellegens sibi ipse proderit?
Job 22 3 Quid prodest Omnipotenti, si iustus fueris, aut quid ei confers, si immaculatam feceris viam tuam?
Job 22 4 Numquid pro tua pietate arguet te et veniet tecum in iudicium?
Job 22 5 Et non propter malitiam tuam plurimam et infinitas iniquitates tuas?
Job 22 6 Sumpsisti enim pignori fratres tuos sine causa et nudos spoliasti vestibus.
Job 22 7 Aquam lasso non dedisti et esurienti cohibuisti panem.
Job 22 8 Numquid viro forti brachio erit terra, et acceptus sedebit in ea?
Job 22 9 Viduas dimisisti vacuas et lacertos pupillorum comminuisti. 
Job 22 10 Propterea circumdatus es laqueis, et conturbat te subita formido.
Job 22 11 Vel tenebras non vides, et impetus aquarum opprimit te.
Job 22 12 “Nonne Deus excelsior caelo? Et inspice stellarum verticem: quam sublimis!”.
Job 22 13 Et dicis: “Quid enim novit Deus et quasi per caliginem iudicat?
Job 22 14 Nubes latibulum eius, nec nostra considerat; et circa orbem caeli perambulat”.
Job 22 15 Numquid semitam saeculorum custodire cupis, quam calcaverunt viri iniqui?
Job 22 16 Qui sublati ante tempus suum, et fluvius subvertit fundamentum eorum.
Job 22 17 Qui dicebant Deo: “Recede a nobis!” et “Quid faciet Omnipotens nobis?”.
Job 22 18 Cum ille implesset domos eorum bonis, quorum sententia procul erat ab eo.
Job 22 19 Videbunt iusti et laetabuntur, et innocens subsannabit eos:
Job 22 20 “Vere succisus est status eorum, et reliquias eorum devoravit ignis”. 
Job 22 21 Acquiesce igitur ei, et habeto pacem; et per haec habebis fructus optimos.
Job 22 22 Suscipe ex ore illius legem et pone sermones eius in corde tuo.
Job 22 23 Si reversus fueris ad Omnipotentem, aedificaberis et longe facies iniquitatem a tabernaculo tuo.
Job 22 24 Comparabis tamquam terram aurum et tamquam glaream torrentis Ophir.
Job 22 25 Eritque Omnipotens metallum tuum, et argentum coacervabitur tibi.
Job 22 26 Tunc super Omnipotentem deliciis afflues et elevabis ad Deum faciem tuam. 
Job 22 27 Supplex rogabis eum, et exaudiet te, et vota tua reddes.
Job 22 28 Decernes rem, et veniet tibi, et in viis tuis splendebit lumen.
Job 22 29 Quia humiliat eum, qui loquitur superba, et demissus oculis ipse salvabitur.
Job 22 30 Eripiet innocentem, eripietur autem in munditia manuum suarum ”.
Job 23 1 Respondens autem Iob ait:
Job 23 2 “ Nunc quoque in amaritu tudine est querela mea, et manus eius aggravata est super gemitum meum.
Job 23 3 Quis mihi tribuat, ut cognoscam et inveniam illum et veniam usque ad solium eius?
Job 23 4 Ponam coram eo iudicium et os meum replebo increpationibus,
Job 23 5 ut sciam verba, quae mihi respondeat, et intellegam quid loquatur mihi.
Job 23 6 Num multa fortitudine contendet mecum? Non! Ipse tantum audiat!
Job 23 7 Tunc iustus disceptabit cum illo, et ego evaderem in perpetuo a iudice meo.
Job 23 8 Si ad orientem iero, non apparet; si ad occidentem, non intellegam eum.
Job 23 9 Si ad sinistram pergam, non apprehendam eum; si me vertam ad dexteram, non videbo illum.
Job 23 10 Ipse vero scit viam meam, et, si probaverit me, quasi aurum egrediar.
Job 23 11 Vestigia eius secutus est pes meus, viam eius custodivi et non declinavi ex ea.
Job 23 12 A mandatis labiorum eius non recessi et in sinu meo abscondi verba oris eius.
Job 23 13 Ipse enim solus est, et quis repellet eum? Et anima eius, quodcumque voluit, hoc fecit.
Job 23 14 Cum expleverit in me voluntatem suam, et alia multa similia praesto sunt ei;
Job 23 15 et idcirco a facie eius turbatus sum et considerans eum timore sollicitor.
Job 23 16 Deus mollivit cor meum, et Omnipotens conturbavit me.
Job 23 17 Non enim perii propter imminentes tenebras, nec faciem meam operuit caligo.
Job 24 1 Cur ab Omnipotente non sunt abscondita tempora, qui autem noverunt eum, ignorant dies illius?
Job 24 2 Alii terminos transtulerunt, diripuerunt greges et paverunt eos.
Job 24 3 Asinum pupillorum abegerunt et abstulerunt pro pignore bovem viduae.
Job 24 4 Subverterunt pauperum viam, et simul se occultare coacti sunt mansueti terrae.
Job 24 5 Alii, quasi onagri in deserto, egrediuntur ad opus suum: vigilantes ad praedam in terra arida ad panem liberis.
Job 24 6 Agrum non suum demetunt et vineam peccatoris vindemiant.
Job 24 7 Nudi pernoctant sine indumento, nec est eis operimentum in frigore.
Job 24 8 Imbre montium rigantur et non habentes refugium adhaerent rupibus.
Job 24 9 Abripuerunt pupillum ab ubere et pauperem pignori sumpserunt;
Job 24 10 nudi et incedentes absque vestitu et esurientes portant spicas.
Job 24 11 Inter muros oleum expresserunt et calcatis torcularibus sitiunt.
Job 24 12 De civitatibus morientes ingemuerunt, et anima vulneratorum clamavit, et Deus non ponit aurem ad precem.
Job 24 13 Ipsi fuerunt rebelles lumini, nescierunt vias eius nec morati sunt in semitis eius.
Job 24 14 Mane primo consurgit homicida, interficit egenum et pauperem; per noctem vero erit quasi fur.
Job 24 15 Oculus adulteri observat caliginem dicens: “Non me videbit oculus”; et operiet vultum suum.
Job 24 16 Perfodit in tenebris domos, interdiu sese abdiderunt et ignoraverunt lucem.
Job 24 17 Si subito apparuerit aurora, arbitrantur umbram mortis, nam sunt assueti terroribus umbrae mortis.
Job 24 18 “Levis est super faciem aquae; maledicta est pars eius in terra, nec est qui se dirigat ad vineas eius.
Job 24 19 Siccitas et calor abstulerunt aquas nivium, et inferi eos, qui peccaverunt.
Job 24 20 Sinus matris obliviscatur eius, dulcedo illius vermes fiant; non sit in recordatione, sed conteratur quasi lignum iniquitas.
Job 24 21 Male egit cum sterili, quae non parit, et viduae bene non fecit.
Job 24 22 Detraxit fortes in fortitudine sua et, cum steterit, ille non credet vitae suae.
Job 24 23 Dedit ei locum securitatis, quo sustentetur; oculi autem eius sunt in viis illius.
Job 24 24 Elevati sunt ad modicum et non subsistent, et humiliabuntur sicut omnia et auferentur et sicut summitates spicarum conterentur”.
Job 24 25 Quod si non est ita, quis me potest arguere esse mentitum et ponere in nihilum verba mea? ”. 
Job 25 1 Respondens autem Baldad Suhites dixit:
Job 25 2 “ Potestas et terror apud eum est, qui facit pacem in sublimibus suis.
Job 25 3 Numquid est numerus militum eius? Et super quem non surget lumen illius?
Job 25 4 Numquid iustificari potest homo comparatus Deo, aut apparere mundus natus de muliere?
Job 25 5 Ecce luna etiam non splendet, et stellae non sunt mundae in conspectu eius;
Job 25 6 quanto magis homo putredo, et filius hominis vermis ”.
Job 26 1 Respondens autem Iob dixit:
Job 26 2 “ Quomodo adiuvisti imbecillem? Et sustentas brachium eius, qui non est fortis?
Job 26 3 Quod dedisti illi consilium, qui non habet sapientiam? Et prudentiam tuam ostendisti plurimam!
Job 26 4 Quem docere voluisti? Et cuius est spiritus, qui egreditur ex te?
Job 26 5 Ecce umbrae gemunt sub aquis, et qui habitant cum eis.
Job 26 6 Nudus est infernus coram illo, et nullum est operimentum Perditioni.
Job 26 7 Qui extendit aquilonem super vacuum et appendit terram super nihilum.
Job 26 8 Qui ligat aquas in nubibus suis, ut non erumpant pariter deorsum.
Job 26 9 Qui operit faciem solii sui expandens super illud nebulam suam.
Job 26 10 Terminum circumdedit aquis, usque dum finiantur lux et tenebrae.
Job 26 11 Columnae caeli contremiscunt et pavent ab increpatione eius.
Job 26 12 In fortitudine sua terruit mare et prudentia sua percussit Rahab.
Job 26 13 Spiritus eius serenavit caelos, et manus eius confodit colubrum fugientem.
Job 26 14 Ecce haec sunt termini viarum eius; et, cum vix parvam stillam sermonis eius audierimus, quis poterit tonitruum magnitudinis illius intueri? ”.
Job 27 1 Addidit quoque Iob assu mens parabolam suam et dixit:
Job 27 2 “ Vivit Deus, qui abstulit ius meum, et Omnipotens, qui ad amaritudinem adduxit animam meam,
Job 27 3 quia, donec superest halitus in me, et spiritus Dei in naribus meis,
Job 27 4 non loquentur labia mea iniquitatem, nec lingua mea meditabitur mendacium!
Job 27 5 Absit a me, ut iustos vos esse iudicem; donec exspirem, non recedam ab innocentia mea.
Job 27 6 Iustificationem meam, quam coepi tenere, non deseram, neque enim reprehendit me cor meum in omni vita mea.
Job 27 7 Sit ut impius inimicus meus, et adversarius meus quasi iniquus.
Job 27 8 Quae est enim spes impii, cum secet, cum rapiat Deus animam eius?
Job 27 9 Numquid Deus audiet clamorem eius, cum venerit super eum angustia?
Job 27 10 Aut poterit in Omnipotente delectari et invocare Deum omni tempore?
Job 27 11 Docebo vos manum Dei, quae Omnipotens habeat, nec abscondam.
Job 27 12 Ecce vos omnes observastis, et quid sine causa vana loquimini?
Job 27 13 Haec est pars hominis impii apud Deum, et hereditas violentorum, quam ab Omnipotente suscipient.
Job 27 14 Si multiplicati fuerint filii eius, in gladio erunt, et nepotes eius non saturabuntur pane.
Job 27 15 Qui reliqui fuerint ex eo, sepelientur in interitu, et viduae illius non plorabunt.
Job 27 16 Si comportaverit quasi terram argentum et sicut lutum praeparaverit vestimenta,
Job 27 17 praeparabit quidem, sed iustus vestietur illis, et argentum innocens dividet.
Job 27 18 Aedificavit sicut aranea domum suam, et sicut custos fecit umbraculum.
Job 27 19 Dives, cum dormierit, nihil secum auferet; aperiet oculos suos et nihil inveniet. 
Job 27 20 Apprehendet eum quasi aqua inopia, nocte opprimet eum tempestas.
Job 27 21 Tollet eum ventus urens et auferet, et velut turbo rapiet eum de loco suo.
Job 27 22 Et mittet super eum et non parcet; de manu eius fugiens fugiet.
Job 27 23 Complodet super eum manus suas et sibilabit eum de loco suo.
Job 28 1 Habet argentum venarum principia et auro locus est, in quo conflatur.
Job 28 2 Ferrum de terra tollitur, et lapis solutus calore in aes vertitur.
Job 28 3 Terminum posuit tenebris et universorum finem ipse scrutatur, lapidem quoque caliginis et umbrae.
Job 28 4 Aperuit cuniculos gens peregrina, ipsique obliti sunt pedes, penduli haerent plus quam vir nutans.
Job 28 5 Terra, de qua oriebatur panis, in profundo subversa est sicut per ignem.
Job 28 6 Locus sapphiri lapides eius, et glebae illius aurum.
Job 28 7 Semitam ignoravit avis rapax, nec intuitus est eam oculus vulturis.
Job 28 8 Non calcaverunt eam filii superbiae, nec pertransivit per eam leaena.
Job 28 9 Ad silicem extendit manum suam, subvertit a radicibus montes.
Job 28 10 In petris canales excidit, et omne pretiosum vidit oculus eius.
Job 28 11 Profunda quoque fluviorum scrutatus est et abscondita in lucem produxit.
Job 28 12 Sapientia vero ubi invenitur? Et quis est locus intellegentiae?
Job 28 13 Nescit homo structuram eius, nec invenitur in terra viventium.
Job 28 14 Abyssus dicit: “Non est in me”; et mare loquitur: “Non est mecum”.
Job 28 15 Non dabitur aurum obryzum pro ea, nec appendetur argentum in commutatione eius.
Job 28 16 Non appendetur auro Ophir nec lapidi sardonycho pretiosissimo vel sapphiro.
Job 28 17 Non adaequabitur ei aurum vel vitrum, nec commutabuntur pro ea vasa auri.
Job 28 18 Corallia et crystallum non memorabuntur comparatione eius; et possessio sapientiae potior margaritis.
Job 28 19 Non adaequabitur ei topazius de Aethiopia nec auro mundissimo componetur.
Job 28 20 Unde ergo sapientia venit, et quis est locus intellegentiae?
Job 28 21 Abscondita est ab oculis omnium viventium, volucres quoque caeli latet.
Job 28 22 Perditio et mors dixerunt: “Auribus nostris audivimus famam eius”.
Job 28 23 Deus intellegit viam eius, et ipse novit locum illius.
Job 28 24 Ipse enim fines mundi intuetur et omnia, quae sub caelo sunt, respicit.
Job 28 25 Qui fecit ventis pondus et aquas appendit in mensura,
Job 28 26 quando ponebat pluviis legem et viam procellis sonantibus,
Job 28 27 tunc vidit illam et enarravit et praeparavit et investigavit.
Job 28 28 Et dixit homini: “Ecce timor Domini, ipsa est sapientia; et recedere a malo intellegentia” ”.
Job 29 1 Addidit quoque Iob assumens parabolam suam et di xit:
Job 29 2 “ Quis mihi tribuat, ut sim iuxta menses pristinos, secundum dies, quibus Deus custodiebat me?
Job 29 3 Quando splendebat lucerna eius super caput meum, et ad lumen eius ambulabam in tenebris.
Job 29 4 Sicut fui in diebus adulescentiae meae, quando familiaris Deus erat in tabernaculo meo,
Job 29 5 quando erat Omnipotens mecum, et in circuitu meo pueri mei,
Job 29 6 quando lavabam pedes meos lacte, et petra fundebat mihi rivos olei.
Job 29 7 Quando procedebam ad portam civitatis et in platea parabam cathedram mihi,
Job 29 8 videbant me iuvenes et abscondebantur, et senes assurgentes stabant.
Job 29 9 Principes cessabant loqui et digitum superponebant ori suo.
Job 29 10 Vocem suam cohibebant duces, et lingua eorum palato suo adhaerebat.
Job 29 11 Auris audiens beatificabat me, et oculus videns testimonium reddebat mihi,
Job 29 12 eo quod liberassem pauperem vociferantem et pupillum, cui non esset adiutor.
Job 29 13 Benedictio perituri super me veniebat, et cor viduae iubilare feci.
Job 29 14 Iustitia indutus sum et vestivi me, sicut vestimento et diademate, iudicio meo.
Job 29 15 Oculus fui caeco et pes claudo;
Job 29 16 pater eram pauperum et causam viri ignoti diligentissime investigabam.
Job 29 17 Conterebam molas iniqui et de dentibus illius auferebam praedam.
Job 29 18 Dicebamque: In nidulo meo moriar et sicut palma multiplicabo dies.
Job 29 19 Radix mea aperta est secus aquas, et ros morabitur in ramis meis.
Job 29 20 Gloria mea semper innovabitur, et arcus meus in manu mea instaurabitur.
Job 29 21 Qui me audiebant, blandiebantur et intenti tacebant ad consilium meum.
Job 29 22 Verbis meis addere nihil audebant, et super illos stillabat eloquium meum.
Job 29 23 Exspectabant me sicut pluviam et os suum aperiebant quasi ad imbrem serotinum.
Job 29 24 Si quando ridebam ad eos, non credebant, et lux vultus mei non cadebat in terram.
Job 29 25 Si voluissem ire ad eos, sedebam primus; cumque sederem quasi rex, circumstante exercitu, eram tamen maerentium consolator.
Job 30 1 Nunc autem derident me iuniores tempore, quorum non dignabar patres ponere cum canibus gregis mei;
Job 30 2 quorum virtus manuum mihi erat pro nihilo, et robur iuvenile perierat totum.
Job 30 3 Egestate et fame steriles, qui rodebant in solitudine, serotino tempore fiebant turbo et vastatio;
Job 30 4 et mandebant herbas et arborum frutices, et radix iuniperorum erat cibus eorum.
Job 30 5 De medio eiciebantur, clamabant contra eos tamquam fures;
Job 30 6 ad ripas habitabant torrentium et in cavernis terrae et petrarum;
Job 30 7 inter frutices rudebant, sub sentibus se congerebant;
Job 30 8 filii stultorum et ignobilium et de terra penitus exturbati.
Job 30 9 Nunc in eorum canticum versus sum et factus sum eis in proverbium.
Job 30 10 Abominantur me et longe fugiunt a me et faciem meam conspuere non verentur.
Job 30 11 Pharetram enim suam aperuit et afflixit me et frenum in os meum immisit.
Job 30 12 Ad dexteram progenies surrexerunt; pedes meos subverterunt et complanaverunt contra me semitas ruinae.
Job 30 13 Dissipaverunt itinera mea, insidiati sunt mihi et praevaluerunt, et non fuit qui ferret auxilium.
Job 30 14 Quasi rupto muro et aperto irruerunt super me et sub ruinis devoluti sunt.
Job 30 15 Versi sunt contra me in terrores, persequitur quasi ventus principatum meum, et velut nubes pertransiit salus mea.
Job 30 16 Nunc autem in memetipso effunditur anima mea; et possident me dies afflictionis.
Job 30 17 Nocte os meum perforatur doloribus; et, qui me comedunt, non dormiunt.
Job 30 18 In multitudine roboris tenent vestimentum meum et quasi capitio tunicae succinxerunt me.
Job 30 19 Proiecit me in lutum, et assimilatus sum favillae et cineri.
Job 30 20 Clamo ad te, et non exaudis me; sto, et non respicis me.
Job 30 21 Mutatus es mihi in crudelem et in duritia manus tuae adversaris mihi.
Job 30 22 Elevasti me et quasi super ventum ponens dissolvisti me.
Job 30 23 Scio quia morti trades me, ubi constituta est domus omni viventi.
Job 30 24 Verumtamen non ad ruinam mittit manum; et in exitio eius erit salvatio.
Job 30 25 An non flebam quondam super eo, qui afflictus erat, et compatiebatur anima mea pauperi?
Job 30 26 Exspectabam bona, et venerunt mihi mala; praestolabar lucem, et eruperunt tenebrae.
Job 30 27 Interiora mea efferbuerunt absque ulla requie; praevenerunt me dies afflictionis.
Job 30 28 Taetro vultu incedebam sine consolatione, consurgens in turba clamabam.
Job 30 29 Frater fui draconum et socius struthionum.
Job 30 30 Cutis mea denigrata est super me, et ossa mea aruerunt prae caumate.
Job 30 31 Versa est in luctum cithara mea, et organum meum in vocem flentium.
Job 31 1 Pepigi foedus cum oculis meis ut ne cogitarem quidem de virgine.
Job 31 2 Quae enim pars mea apud Deum desuper, et quae hereditas apud Omnipotentem in excelsis?
Job 31 3 Numquid non perditio est iniquo, et alienatio operantibus iniustitiam?
Job 31 4 Nonne ipse considerat vias meas et cunctos gressus meos dinumerat?
Job 31 5 Si ambulavi in vanitate, et festinavit in dolo pes meus,
Job 31 6 appendat me in statera iusta et sciat Deus integritatem meam.
Job 31 7 Si declinavit gressus meus de via, et si secutum est oculos meos cor meum, et si manibus meis adhaesit macula,
Job 31 8 seram, et alius comedat, et progenies mea eradicetur.
Job 31 9 Si deceptum est cor meum super muliere, et si ad ostium amici mei insidiatus sum,
Job 31 10 molat pro alio uxor mea, et super illam incurventur alii.
Job 31 11 Hoc enim nefas est et iniquitas iudicialis;
Job 31 12 ignis est usque ad perditionem devorans et omnia eradicans genimina.
Job 31 13 Si contempsi subire iudicium cum servo meo et ancilla mea, cum disceptarent adversum me,
Job 31 14 quid enim faciam, cum surrexerit ad iudicandum Deus; et, cum quaesierit, quid respondebo illi?
Job 31 15 Numquid non in ventre fecit me, qui et illum operatus est, et formavit me in visceribus unus?
Job 31 16 Si negavi, quod volebant, pauperibus et oculos viduae languescere feci;
Job 31 17 si comedi buccellam meam solus, et non comedit pupillus ex ea,
Job 31 18 quia ab infantia mea educavi eum ut pater et de ventre matris meae direxi eam;
Job 31 19 si despexi pereuntem, eo quod non habuerit indumentum, et absque operimento pauperem;
Job 31 20 si non benedixerunt mihi latera eius, et de velleribus ovium mearum calefactus est;
Job 31 21 si levavi super pupillum manum meam, cum viderem in porta adiutorium mihi,
Job 31 22 umerus meus a iunctura sua cadat, et brachium meum cum ossibus lacertorum confringatur,
Job 31 23 quia timor super me calamitas a Deo, et contra maiestatem eius nihil valerem!
Job 31 24 Si putavi aurum securitatem meam et obryzo dixi: Fiducia mea!;
Job 31 25 si laetatus sum super multis divitiis meis, et quia plurima repperit manus mea;
Job 31 26 si vidi solem, cum fulgeret, et lunam incedentem clare,
Job 31 27 et decepit me in abscondito cor meum, et osculatus sum manum meam ore meo,
Job 31 28 quae est iniquitas iudicialis, eo quod negassem Deum desuper;
Job 31 29 si gavisus sum ad ruinam eius, qui me oderat, et exsultavi quod invenisset eum malum,
Job 31 30 cum non dederim ad peccandum guttur meum, ut expeterem maledicens animam eius;
Job 31 31 si non dixerunt viri tabernaculi mei: “Quis det, qui de carnibus eius non saturatus sit?”;
Job 31 32 foris non mansit peregrinus, ostium meum viatori patuit;
Job 31 33 si abscondi quasi homo peccatum meum et celavi in sinu meo iniquitatem meam;
Job 31 34 si expavi ad multitudinem nimiam, et despectio propinquorum terruit me, et magis tacui nec egressus sum ostium.
Job 31 35 Quis mihi tribuat auditorem? Ecce signum meum! Omnipotens respondeat mihi! Ecce liber, quem scripsit vir litis meae,
Job 31 36 ut in umero meo portem illum et alligem illum quasi coronam mihi.
Job 31 37 Numerum graduum meorum pronuntiabo illi et quasi principem adibo eum.
Job 31 38 Si adversum me terra mea clamat, et cum ipsa sulci eius deflent;
Job 31 39 si fructus eius comedi absque pecunia et animam agricolarum eius afflixi,
Job 31 40 pro frumento oriatur mihi tribulus, et pro hordeo herba foetida! ”. Finita sunt verba Iob.
Job 32 1 Omiserunt autem tres viri isti respondere Iob, eo quod iustus sibi videretur. 
Job 32 2 Et iratus indignatusque est Eliu filius Barachel Buzites de cognatione Ram; iratus est autem adversum Iob, eo quod iustum se esse diceret coram Deo. 
Job 32 3 Porro adversum amicos eius indignatus est, eo quod non invenissent responsionem, sed tantummodo condemnassent Iob. 
Job 32 4 Igitur Eliu exspectavit Iob loquentem, eo quod seniores essent, qui loquebantur; 
Job 32 5 cum autem vidisset Eliu quod tres respondere non potuissent, iratus est vehementer. 
Job 32 6 Respondensque Eliu filius Barachel Buzites dixit: “ Iunior sum tempore, vos autem antiquiores; idcirco veritus sum et timui vobis indicare meam sententiam.
Job 32 7 Dixi: Aetas loquetur, et annorum multitudo docebit sapientiam.
Job 32 8 Sed, ut video, spiritus est in hominibus, et inspiratio Omnipotentis dat intellegentiam.
Job 32 9 Non sunt longaevi sapientes, nec senes intellegunt iudicium.
Job 32 10 Ideo dicam: Audite me, ostendam vobis etiam ego meam sapientiam.
Job 32 11 Exspectavi enim sermones vestros, intendi aurem in prudentiam vestram, donec investigaretis,
Job 32 12 et ut vos intellegerem nitebar. Sed, ut video, non est qui possit arguere Iob et respondere ex vobis sermonibus eius.
Job 32 13 Ne forte dicatis: “Invenimus sapientiam; Deus proiecit eum, non homo”.
Job 32 14 Non parabo mihi verba, et ego non secundum sermones vestros respondebo illi.
Job 32 15 Extimuerunt nec responderunt ultra; abstuleruntque a se eloquia.
Job 32 16 Quoniam igitur exspectavi, et non sunt locuti, steterunt, nec ultra responderunt,
Job 32 17 respondebo et ego partem meam et ostendam scientiam meam.
Job 32 18 Plenus sum enim sermonibus, et coarctat me spiritus pectoris mei;
Job 32 19 en venter meus quasi mustum absque spiraculo, quod lagunculas novas disrumpit.
Job 32 20 Loquar et respirabo paululum, aperiam labia mea et respondebo.
Job 32 21 Non accipiam personam viri et nulli homini blandiar.
Job 32 22 Nescio enim blandiri, quia in brevi tolleret me Factor meus.
Job 33 1 Audi igitur, Iob, eloquia mea et omnes sermones meos ausculta.
Job 33 2 Ecce aperui os meum, loquatur lingua mea in faucibus meis.
Job 33 3 Ex recto corde sermones mei sunt, et sententiam puram labia mea loquentur.
Job 33 4 Spiritus Dei fecit me, et spiraculum Omnipotentis vivificavit me.
Job 33 5 Si potes, responde mihi, praepara te coram me et consiste.
Job 33 6 Ecce ego sicut tu coram Deo sum et de eodem luto abscissus sum et ego.
Job 33 7 Verumtamen terror meus non te terreat, et onus meum non sit tibi grave.
Job 33 8 Dixisti ergo in auribus meis, et vocem verborum tuorum audivi:
Job 33 9 “Mundus sum ego et absque delicto; immaculatus, et non est iniquitas in me.
Job 33 10 Quia querelas in me repperit, ideo arbitratus est me inimicum sibi;
Job 33 11 posuit in nervo pedes meos, custodivit omnes semitas meas”.
Job 33 12 Hoc est ergo, in quo non es iustificatus, respondebo tibi, quia maior est Deus homine.
Job 33 13 Quare adversus eum contendis, quod non ad omnia verba responderit tibi?
Job 33 14 Semel loquitur Deus, et secundo idipsum non repetit.
Job 33 15 Per somnium in visione nocturna, quando irruit sopor super homines, et dormiunt in lectulo,
Job 33 16 tunc aperit aures virorum et in visionibus terret eos,
Job 33 17 ut avertat hominem ab his, quae facit, et liberet eum de superbia,
Job 33 18 eruens animam eius a fovea et vitam illius, ut non transeat canalem mortis.
Job 33 19 Increpat quoque per dolorem in lectulo, et tremitus ossium eius continuus.
Job 33 20 Abominabilis ei fit in vita sua panis, et animae illius cibus ante desiderabilis.
Job 33 21 Tabescet caro eius in conspectu, et ossa, quae non videbantur, nudabuntur.
Job 33 22 Appropinquavit corruptioni foveae, et vita illius mortiferis sedibus.
Job 33 23 Si fuerit apud eum angelus, unus de milibus interpres, ut annuntiet homini aequitatem,
Job 33 24 miserebitur eius et dicet: “Libera eum, ut non descendat in foveam; inveni, in quo ei propitier”.
Job 33 25 Revirescet caro eius plus quam in iuventute, revertetur ad dies adulescentiae suae.
Job 33 26 Deprecabitur Deum, et placabilis ei erit; et videbit faciem eius in iubilo, et reddet homini iustitiam suam.
Job 33 27 Canit ad homines et dicit: “Peccavi et iustitiam perverti et non debui satisfacere.
Job 33 28 Liberavit animam suam, ne pergeret in foveam, sed vivens lucem videret”.
Job 33 29 Ecce haec omnia operatur Deus duobus, tribus vicibus cum homine,
Job 33 30 ut revocet animas eorum a fovea et illuminet luce viventium.
Job 33 31 Attende, Iob, et audi me et tace, dum ego loquor.
Job 33 32 Si autem habes quod loquaris, responde mihi; loquere, volo enim te apparere iustum.
Job 33 33 Quod si non habes, audi me; tace, et docebo te sapientiam ”.
Job 34 1 Pronuntians itaque Eliu etiam haec locutus est:
Job 34 2 “ Audite, sapientes, verba mea; et eruditi, auscultate me.
Job 34 3 Auris enim verba probat, et guttur escas gustu diiudicat.
Job 34 4 Iudicium eligamus nobis et inter nos videamus quid sit melius.
Job 34 5 Quia dixit Iob: “Iustus sum, et Deus avertit iudicium meum;
Job 34 6 in iudicando enim me mendacium est, violenta sagitta mea absque ullo peccato”.
Job 34 7 Quis est vir, ut est Iob, qui bibit subsannationem quasi aquam,
Job 34 8 qui graditur una cum operantibus iniquitatem et ambulat cum viris impiis?
Job 34 9 Dixit enim: “Non prodest viro, etiamsi cum Deo familiariter agit”.
Job 34 10 Ideo, viri cordati, audite me: Absit a Deo impietas, et ab Omnipotente iniquitas.
Job 34 11 Opus enim hominis reddet ei et iuxta vias singulorum restituet eis.
Job 34 12 Vere enim Deus non operatur malum, nec Omnipotens subvertet iudicium.
Job 34 13 Quis commisit ei terram suam, aut quis posuit totum orbem?
Job 34 14 Si direxerit ad se cor suum, spiritum illius et halitum ad se trahat,
Job 34 15 deficiet omnis caro simul, et homo in cinerem revertetur.
Job 34 16 Si habes ergo intellectum, audi hoc et ausculta vocem eloquii mei:
Job 34 17 Numquid, qui non amat iudicium, reget imperio? Num iustum magnum condemnabis,
Job 34 18 qui dicet regi: “Nequam!”, qui vocabit duces: “Impios!”,
Job 34 19 qui non accipit personas principum nec cognovit opulentum, cum disceptaret contra pauperem? Opus enim manuum eius sunt universi.
Job 34 20 Subito morientur; et in media nocte turbabuntur populi et pertransibunt, et auferent violentum absque conatu.
Job 34 21 Oculi enim eius super vias hominum, et omnes gressus eorum considerat.
Job 34 22 Non sunt tenebrae, et non est umbra mortis, ut abscondantur ibi, qui operantur iniquitatem.
Job 34 23 Nec enim ultra homini ponit conveniendi locum, ut veniat ad Deum in iudicium.
Job 34 24 Conteret potentes sine inquisitione et stare faciet alios pro eis.
Job 34 25 Novit enim opera eorum et idcirco inducet noctem, et conterentur.
Job 34 26 Quasi impios percussit eos in loco videntium,
Job 34 27 qui quasi de industria recesserunt ab eo et omnes vias eius intellegere noluerunt,
Job 34 28 cum induceret ad se clamorem egeni et audiret vocem pauperum.
Job 34 29 Ipse enim si quieverit, quis est qui condemnet? Et si absconderit vultum, quis est qui contempletur eum, super gentem et super homines simul?
Job 34 30 Ne regnet homo impius, ne sint laquei populo.
Job 34 31 Si enim dixit quispiam Deo: “Ferre debui! Iam non perverse agam.
Job 34 32 Dum videam, tu doce me; si iniquitatem operatus sum, ultra non addam”.
Job 34 33 Numquid pro te Deus satisfaciet, quia respuisti? Tu enim eliges, et non ego; et si quid nosti melius, loquere.
Job 34 34 Viri intellegentes loquentur mihi, et vir sapiens, qui audiet me:
Job 34 35 “Iob autem non in sapientia locutus est, et verba illius non sonant disciplinam”.
Job 34 36 Utique, probetur Iob usque ad finem de responsionibus hominum iniquitatis.
Job 34 37 Quia addit super peccata sua delictum, inter nos plaudit manibus et multiplicat sermones suos contra Deum ”.
Job 35 1 Igitur Eliu haec rursum locutus est:
Job 35 2 “ Numquid aequa tibi videtur tua cogitatio, ut diceres: “Iustificatio mea coram Deo”?
Job 35 3 Dixisti enim: “Quid ad te? Vel quid tibi proderit, si ego peccavero?”.
Job 35 4 Itaque ego respondebo sermonibus tuis et amicis tuis tecum.
Job 35 5 Suspice caelum et intuere et contemplare nubes quod altiores te sint.
Job 35 6 Si peccaveris, quid facies ei? Et si multiplicatae fuerint iniquitates tuae, quid facies contra eum?
Job 35 7 Porro si iuste egeris, quid donabis ei? Aut quid de manu tua accipiet?
Job 35 8 Homini, qui similis tui est, nocebit impietas tua, et filium hominis adiuvabit iustitia tua.
Job 35 9 Propter multitudinem oppressorum clamabunt et eiulabunt propter vim brachii tyrannorum,
Job 35 10 sed nemo dixit: “Ubi est Deus, qui fecit me, qui dedit carmina in nocte,
Job 35 11 qui docet nos super iumenta terrae et super volucres caeli erudit nos?”.
Job 35 12 Ibi clamabunt, et non exaudiet, propter superbiam malorum.
Job 35 13 Etiam, frustra: non audiet Deus, et Omnipotens non intuebitur.
Job 35 14 Omnino cum dixeris: “Non considerat”, iudicium est coram illo, et exspectas eum.
Job 35 15 Et nunc cum dicis: “Ira eius poenas non infert, nec ulciscitur scelus valde”,
Job 35 16 Iob frustra aperit os suum et absque scientia verba multiplicat ”.
Job 36 1 Addens quoque Eliu haec locutus est:
Job 36 2 “ Sustine me paululum, et indicabo tibi: adhuc enim habeo quod pro Deo loquar.
Job 36 3 Repetam scientiam meam a longe et Factori meo tribuam iustitiam.
Job 36 4 Vere enim absque mendacio sermones mei, et perfectus scientia adest tecum.
Job 36 5 Deus potens est; non abicit, potens virtute cordis.
Job 36 6 Non vivere faciet impium, sed iudicium pauperibus tribuit.
Job 36 7 Non auferet a iusto oculos suos et reges in solio collocat in perpetuum, et illi eriguntur.
Job 36 8 Et si fuerint vincti compedibus et vinciantur funibus paupertatis,
Job 36 9 indicabit eis opera eorum et scelera eorum, quia violenti fuerunt.
Job 36 10 Revelabit quoque aurem eorum, ut corripiat, et loquetur, ut revertantur ab iniquitate.
Job 36 11 Si audierint et observaverint, complebunt dies suos in bono et annos suos in deliciis.
Job 36 12 Si autem non audierint, transibunt per canalem mortis et consumentur in stultitia.
Job 36 13 Impii corde sibi reponent iram Dei neque clamabunt, cum vincti fuerint.
Job 36 14 Morietur in iuventute anima eorum, et vita eorum in adulescentia.
Job 36 15 Eripiet de angustia sua pauperem et revelabit in tribulatione aurem eius.
Job 36 16 Igitur salvabit te de ore angusto, amplitudo et non angustiae erunt sub te; requies autem mensae tuae erit plena pinguedine.
Job 36 17 Causa tua quasi impii iudicata est, causam iudiciumque tenebunt.
Job 36 18 Cave, ne te seducat abundantia, nec multitudo donorum inclinet te.
Job 36 19 Nonne proferetur clamor tuus nisi in angustia? Et omnes conatus roboris?
Job 36 20 Ne inhies nocti, ut ascendat turba pro eis.
Job 36 21 Cave, ne declines ad iniquitatem; propter hoc enim expertus es miseriam.
Job 36 22 Ecce, Deus excelsus in fortitudine sua. Quis ei similis doctor?
Job 36 23 Quis poterit scrutari vias eius, aut quis potest ei dicere: “Operatus es iniquitatem”?
Job 36 24 Memento, ut magnifices opus eius, de quo cecinerunt viri.
Job 36 25 Omnes homines vident eum, unusquisque intuetur procul.
Job 36 26 Ecce, Deus magnus vincens scientiam nostram; numerus annorum eius inaestimabilis.
Job 36 27 Qui aufert stillas pluviae et effundit imbres ad instar fluminis,
Job 36 28 quos nubes effundunt, stillantes super homines multos.
Job 36 29 Profecto quis intellegit dilatationem nubium, strepitum tabernaculi eius?
Job 36 30 Ecce extendit circum se lumen suum et fundamenta maris texit.
Job 36 31 Per haec enim iudicat populos et dat escas copiose.
Job 36 32 In manibus abscondit lucem et praecipit ei, ut percutiat.
Job 36 33 Fragor eius de eo annuntiat, zelans ira contra iniquitatem.
Job 37 1 Super hoc expavit cor meum et emotum est de loco suo.
Job 37 2 Audite fremitum vocis eius et murmur de ore illius procedens.
Job 37 3 Subter omnes caelos ipsum revolvit, et lumen illius super terminos terrae.
Job 37 4 Post eum rugiet sonitus, tonabit voce magnitudinis suae; et non retardabit, cum audita fuerit vox eius.
Job 37 5 Tonabit Deus in voce sua mirabiliter, qui facit magna et inscrutabilia.
Job 37 6 Qui praecipit nivi, ut descendat in terram, et hiemis pluviis et imbri, ut roborentur.
Job 37 7 Qui in manu omnium hominum signat, ut noverint singuli opera sua.
Job 37 8 Ingredietur bestia latibulum et in antro suo morabitur.
Job 37 9 Ab interioribus egredietur tempestas, et ab Arcturo frigus.
Job 37 10 Flante Deo, datur gelu, et expansio aquarum solidatur.
Job 37 11 Fulgur proicitur a nube, et nubes spargunt lumen suum;
Job 37 12 quae lustrant per circuitum, quocumque eas voluntas gubernantis duxerit, ad omne, quod praeceperit illis super faciem orbis terrarum,
Job 37 13 sive in castigatione terrae suae, sive in misericordia eas iusserit inveniri.
Job 37 14 Ausculta haec, Iob; sta et considera mirabilia Dei.
Job 37 15 Numquid scis quando praeceperit Deus, ut ostenderent lucem nubes eius?
Job 37 16 Numquid nosti semitas nubium magnas et mirabilia perfecti scientia?
Job 37 17 Nonne vestimenta tua calida sunt, cum quieverit terra austro?
Job 37 18 Tu forsitan cum eo expandisti caelos, qui solidissimi, quasi aere, fusi sunt?
Job 37 19 Ostende nobis quid dicamus illi; nos disponere verba nescimus propter tenebras.
Job 37 20 Quis narrabit ei, quae loquor? Et, si locutus fuerit, homo deglutietur.
Job 37 21 At nunc non vident lucem: aer offuscatus est nubibus, sed ventus transiens fugabit eas.
Job 37 22 Ab aquilone splendor auri venit; et circa Deum terribilis maiestas.
Job 37 23 Omnipotentem attingere non possumus: magnus fortitudine; et iudicium et multam iustitiam deprimere non potest.
Job 37 24 Ideo timebunt eum homines, non contemplabitur omnes, qui sibi videntur corde sapientes ”.
Job 38 1 Respondens autem Dominus Iob de turbine dixit:
Job 38 2 “ Quis est iste obscurans consilium sermonibus imperitis?
Job 38 3 Accinge sicut vir lumbos tuos; interrogabo te, et edoce me.
Job 38 4 Ubi eras, quando ponebam fundamenta terrae? Indica mihi, si habes intellegentiam.
Job 38 5 Quis posuit mensuras eius, si nosti? Vel quis tetendit super eam lineam?
Job 38 6 Super quo bases illius solidatae sunt? Aut quis demisit lapidem angularem eius,
Job 38 7 cum clamarent simul astra matutina, et iubilarent omnes filii Dei?
Job 38 8 Quis conclusit ostiis mare, quando erumpebat quasi de visceribus procedens,
Job 38 9 cum ponerem nubem vestimentum eius et caligine illud quasi fascia obvolverem?
Job 38 10 Definivi illud terminis meis et posui vectem et ostia
Job 38 11 et dixi: Usque huc venies et non procedes amplius et hic confringes tumentes fluctus tuos.
Job 38 12 Numquid in diebus tuis praecepisti diluculo et assignasti aurorae locum suum,
Job 38 13 et, cum extrema terrae teneres, excussi sunt impii ex ea?
Job 38 14 Vertetur in lutum signatum et stabit sicut vestimentum.
Job 38 15 Cohibetur ab impiis lux sua, et brachium excelsum confringetur. 
Job 38 16 Numquid ingressus es scaturigines maris et in novissimis abyssi deambulasti?
Job 38 17 Numquid apertae sunt tibi portae mortis, et ostia tenebrosa vidisti?
Job 38 18 Numquid considerasti latitudinem terrae? Indica mihi, si nosti omnia:
Job 38 19 In qua via lux habitet, et tenebrarum quis locus sit;
Job 38 20 ut ducas unumquodque ad terminos suos et intellegas semitas domus eius?
Job 38 21 Novisti, nam tunc natus eras, et numerus dierum tuorum multus!
Job 38 22 Numquid ingressus es thesauros nivis aut thesauros grandinis aspexisti,
Job 38 23 quae praeparavi in tempus angustiae, in diem pugnae et belli?
Job 38 24 Per quam viam spargitur lux, diffunditur ventus urens super terram?
Job 38 25 Quis dedit vehementissimo imbri cursum et viam fulmini tonanti,
Job 38 26 ut plueret super terram absque homine, in deserto, ubi nullus mortalium commoratur,
Job 38 27 ut impleret inviam et desolatam et produceret herbas in terra arida?
Job 38 28 Quis est pluviae pater, vel quis genuit stillas roris?
Job 38 29 De cuius sinu egressa est glacies, et pruinam de caelo quis genuit?
Job 38 30 In similitudinem lapidis aquae durantur, et superficies abyssi constringitur.
Job 38 31 Numquid coniungere valebis nexus stellarum Pleiadum aut funiculum Arcturi poteris solvere?
Job 38 32 Numquid produces Coronam in tempore suo et Ursam cum filiis ducis tu?
Job 38 33 Numquid nosti leges caeli et pones scripturam eius in terra?
Job 38 34 Numquid elevabis in nebula vocem tuam, et impetus aquarum operiet te?
Job 38 35 Numquid mittes fulgura, et ibunt et dicent tibi: “Adsumus!”?
Job 38 36 Quis posuit in visceribus ibis sapientiam, vel quis dedit gallo intellegentiam?
Job 38 37 Quis recensebit nubes in sapientia, et utres caeli quis declinabit,
Job 38 38 quando funditur pulvis in solidum, et glebae compinguntur?
Job 38 39 Numquid capies leaenae praedam et animam catulorum eius implebis,
Job 38 40 quando cubant in antris et in specubus insidiantur?
Job 38 41 Quis praeparat corvo escam suam, quando pulli eius clamant ad Deum vagantes, eo quod non habeant cibos?
Job 39 1 Numquid nosti tempus partus ibicum in petris vel parturientes cervas observasti?
Job 39 2 Dinumerasti menses conceptus earum et scisti tempus partus earum?
Job 39 3 Incurvantur ad fetum et pariunt et fetus suos emittunt.
Job 39 4 Impinguantur filii earum et adolescunt in campo, egrediuntur et non revertuntur ad eas.
Job 39 5 Quis dimisit onagrum liberum, et vincula ipsius quis solvit?
Job 39 6 Cui dedi in solitudine domum et tabernacula eius in terra salsuginis.
Job 39 7 Contemnit multitudinem civitatis, clamorem exactoris non audit.
Job 39 8 Explorat montes pascuae suae et virentia quaeque perquirit.
Job 39 9 Numquid volet taurus ferus servire tibi aut morabitur ad praesepe tuum?
Job 39 10 Numquid alligabis taurum ferum ad arandum loro tuo, aut confringet glebas vallium post te?
Job 39 11 Numquid fiduciam habebis in magna fortitudine eius et derelinques ei labores tuos?
Job 39 12 Numquid credes illi quod revertatur et sementem in aream tuam congreget?
Job 39 13 Ala struthionis laeta est, penna vero ciconiae et avolat.
Job 39 14 Quando derelinquit ova sua in terra, in pulvere calefiunt.
Job 39 15 Obliviscitur quod pes conculcet ea, aut bestia agri conterat.
Job 39 16 Duratur ad filios suos quasi non sint sui; frustra laborans nullo timore anxiatur.
Job 39 17 Privavit enim eam Deus sapientia nec dedit illi intellegentiam.
Job 39 18 Cum tempus fuerit, in altum alas erigit, deridet equum et ascensorem eius.
Job 39 19 Numquid praebebis equo fortitudinem aut circumdabis collo eius iubam?
Job 39 20 Numquid suscitabis eum quasi locustas? Gloria hinnitus eius terror;
Job 39 21 vallem ungula fodit, exsultat audacter, in occursum pergit armatis.
Job 39 22 Contemnit pavorem nec territur neque cedit gladio.
Job 39 23 Super ipsum sonabit pharetra, micat hasta et acinaces.
Job 39 24 Fervens et fremens sorbet terram nec consistet, cum tubae sonaverit clangor.
Job 39 25 Ubi audierit bucinam, dicit: “Uah!”. Procul odoratur bellum, exhortationem ducum et ululatum exercitus.
Job 39 26 Numquid per sapientiam tuam plumescit accipiter, expandens alas suas ad austrum?
Job 39 27 Numquid ad praeceptum tuum elevabitur aquila et in arduis ponet nidum suum?
Job 39 28 In petris manet et in praeruptis silicibus commoratur atque in culmine et arce.
Job 39 29 Inde contemplatur escam, et de longe oculi eius prospiciunt.
Job 39 30 Pulli eius lambent sanguinem; et, ubicumque cadaver fuerit, statim adest ”.
Job 40 1 Et respondens Dominus locutus est ad Iob:
Job 40 2 “ Numquid contendit cum Omnipotente reprehensor? Qui arguit Deum, debet respondere ad ea ”.
Job 40 3 Respondens autem Iob Domino dixit:
Job 40 4 “ Ecce leviter locutus sum, quid respondebo tibi? Manum meam ponam super os meum.
Job 40 5 Unum locutus sum, quod non repetam, et alterum, quibus ultra non addam ”.
Job 40 6 Respondens autem Dominus Iob de turbine dixit:
Job 40 7 “ Accinge sicut vir lumbos tuos; interrogabo te, et edoce me.
Job 40 8 Numquid irritum facies iudicium meum et condemnabis me, ut tu iustificeris?
Job 40 9 Et si habes brachium sicut Deus et si voce simili tonas?
Job 40 10 Circumda tibi decorem et sublimitatem; gloria et decore induere.
Job 40 11 Effunde vehementiam furoris tui et respiciens omnem arrogantem humilia.
Job 40 12 Respice cunctos superbos et confunde eos et contere impios in loco suo.
Job 40 13 Absconde eos in pulvere simul et facies eorum claude in fovea;
Job 40 14 et ego confitebor quod salvare te possit dextera tua.
Job 40 15 Ecce Behemoth, quem feci tecum; fenum quasi bos comedit.
Job 40 16 Fortitudo eius in lumbis eius, et virtus illius in umbilico ventris eius.
Job 40 17 Stringit caudam suam quasi cedrum, nervi femorum eius perplexi sunt.
Job 40 18 Ossa eius velut fistulae aeris, cartilago illius quasi laminae ferreae.
Job 40 19 Ipse est principium viarum Dei; qui fecit eum, applicabit gladium eius.
Job 40 20 Huic montes tributum ferunt, omnes bestiae agri ludunt ibi.
Job 40 21 Sub lotis silvestribus dormit, in secreto calami et in locis umentibus;
Job 40 22 loti silvestres umbra eum protegunt, circumdant eum salices torrentis.
Job 40 23 Si fluvius intumescat, non tremit; securus est, si prorumpat fluctus ad os eius.
Job 40 24 In oculis eius quis capiet eum et in sudibus perforabit nares eius?
Job 40 25 An extrahere poteris Leviathan hamo et fune ligabis linguam eius?
Job 40 26 Numquid pones iuncum in naribus eius aut spina perforabis maxillam eius? 
Job 40 27 Numquid multiplicabit ad te preces aut loquetur tibi mollia?
Job 40 28 Numquid feriet tecum pactum, et accipies eum servum sempiternum?
Job 40 29 Numquid illudes ei quasi avi aut ligabis eum pro puellis tuis?
Job 40 30 Speculabuntur super eum socii, divident illum negotiatores?
Job 40 31 Numquid implebis telis pellem eius et iaculo hamato piscium caput illius?
Job 40 32 Pone super eum manum tuam; memento belli nec ultra addas.
Job 41 1 Ecce spes eius frustrabitur eum, et aspectu eius praecipitabitur.
Job 41 2 Nemo tam audax, ut suscitet eum. Quis enim resistere potest vultui eius?
Job 41 3 Quis eum aggressus est et salvus fuit? Sub omni caelo quisnam?
Job 41 4 Non tacebo super membra eius et eloquar robur et gratiam struis. 
Job 41 5 Quis revelabit faciem indumenti eius, et duplicia mandibulae eius quis intrabit?
Job 41 6 Portas vultus eius quis aperiet? Per gyrum dentium eius formido.
Job 41 7 Corpus illius quasi scuta fusilia, compactum sigillo siliceo:
Job 41 8 unum uni coniungitur, et ne spiraculum quidem incedit per ea;
Job 41 9 unum alteri adhaeret, et tenentes se nequaquam separantur.
Job 41 10 Sternutatio eius favillae ignis, et oculi eius ut palpebrae diluculi.
Job 41 11 De ore eius lampades procedunt, sicut scintillae ignis emittuntur.
Job 41 12 De naribus eius procedit fumus, sicut ollae succensae atque ferventis.
Job 41 13 Halitus eius prunas ardere facit, et flamma de ore eius egreditur.
Job 41 14 In collo eius morabitur fortitudo, et faciem eius praecedit angor.
Job 41 15 Palearia eius cohaerentia sibi compressa non moventur.
Job 41 16 Cor eius induratur tamquam lapis et duratur quasi mola inferior.
Job 41 17 Cum surrexerit, tremunt fortes et ab undis retrorsum convertuntur.
Job 41 18 Qui impegerit in eum, gladius eius non stabit nec hasta neque pilum neque thorax;
Job 41 19 reputat enim quasi paleas ferrum et quasi lignum putridum aes.
Job 41 20 Non fugat eum vir sagittarius, in stipulam versi sunt ei lapides fundae.
Job 41 21 Quasi stipulam aestimat fustem et deridet vibrantem acinacem.
Job 41 22 Sub ipso acumina testae, et sternit tribula super lutum.
Job 41 23 Fervescere facit quasi ollam profundum et mare ponit quasi vas unguentarium.
Job 41 24 Post se illuminat semitam, aestimatur abyssus quasi canescens.
Job 41 25 Non est super terram potestas, quae comparetur ei, qui factus est, ut nullum timeret.
Job 41 26 Omne sublime videt: ipse est rex super universos filios superbiae ”.
Job 42 1 Respondens autem Iob Domino dixit:
Job 42 2 “ Scio quia omnia potes, et nulla te latet cogitatio.
Job 42 3 Quis est iste, qui celat consilium absque scientia? Ideo insipienter locutus sum et mirabilia, quae excederent scientiam meam.
Job 42 4 Audi, et ego loquar; interrogabo te, et responde mihi.
Job 42 5 Auditu auris audivi te; nunc autem oculus meus videt te.
Job 42 6 Idcirco ipse me reprehendo et ago paenitentiam in favilla et cinere ”.
Job 42 7 Postquam autem locutus est Dominus verba haec ad Iob, dixit ad Eliphaz Themanitem: “ Iratus est furor meus in te et in duos amicos tuos, quoniam non estis locuti coram me rectum sicut servus meus Iob. 
Job 42 8 Sumite ergo vobis septem tauros et septem arietes et ite ad servum meum Iob et offerte holocaustum pro vobis; Iob autem servus meus orabit pro vobis. Faciem eius suscipiam, ut non vobis imputetur stultitia; neque enim locuti estis ad me recta sicut servus meus Iob ”. 
Job 42 9 Abierunt ergo Eliphaz Themanites et Baldad Suhites et Sophar Naamathites et fecerunt, sicut locutus fuerat Dominus ad eos, et suscepit Dominus faciem Iob.
Job 42 10 Dominus vertit sortem Iob, cum oraret ille pro amicis suis; et addidit Dominus omnia, quaecumque fuerant Iob, duplicia. 
Job 42 11 Venerunt autem ad eum omnes fratres sui et universae sorores suae et cuncti, qui noverant eum prius; et comederunt cum eo panem in domo eius et moverunt super eum caput et consolati sunt eum super omni malo, quod intulerat Dominus super eum; et dederunt ei unusquisque argenteum unum et inaurem auream unam.
Job 42 12 Dominus autem benedixit novissimis Iob magis quam principio eius; et facta sunt ei quattuordecim milia ovium et sex milia camelorum et mille iuga boum et mille asinae. 
Job 42 13 Et fuerunt ei septem filii et tres filiae; 
Job 42 14 et vocavit nomen unius Columbam et nomen secundae Cassiam et nomen tertiae Cornustibii. 
Job 42 15 Non sunt autem inventae mulieres speciosae sicut filiae Iob in universa terra; deditque eis pater suus hereditatem inter fratres earum. 
Job 42 16 Vixit autem Iob post haec centum quadraginta annis et vidit filios suos et filios filiorum suorum usque ad quartam generationem; et mortuus est senex et plenus dierum.
Psalms 1 1 Beatus vir, qui non abiit in consilio impiorum et in via peccatorum non stetit et in conventu derisorum non sedit,
Psalms 1 2 sed in lege Domini voluntas eius, et in lege eius meditatur die ac nocte.
Psalms 1 3 Et erit tamquam lignum plantatum secus decursus aquarum, quod fructum suum dabit in tempore suo; et folium eius non defluet, et omnia, quaecumque faciet, prosperabuntur.
Psalms 1 4 Non sic impii, non sic, sed tamquam pulvis, quem proicit ventus.
Psalms 1 5 Ideo non consurgent impii in iudicio, neque peccatores in concilio iustorum.
Psalms 1 6 Quoniam novit Dominus viam iustorum, et iter impiorum peribit.
Psalms 2 1 Quare fremuerunt gentes, et populi meditati sunt inania?
Psalms 2 2 Astiterunt reges terrae, et principes convenerunt in unum adversus Dominum et adversus christum eius:
Psalms 2 3 “ Dirumpamus vincula eorum et proiciamus a nobis iugum ipsorum! ”.
Psalms 2 4 Qui habitat in caelis, irridebit eos, Dominus subsannabit eos.
Psalms 2 5 Tunc loquetur ad eos in ira sua et in furore suo conturbabit eos:
Psalms 2 6 “ Ego autem constitui regem meum super Sion, montem sanctum meum! ”.
Psalms 2 7 Praedicabo decretum eius. Dominus dixit ad me: “ Filius meus es tu; ego hodie genui te.
Psalms 2 8 Postula a me, et dabo tibi gentes hereditatem tuam et possessionem tuam terminos terrae.
Psalms 2 9 Reges eos in virga ferrea et tamquam vas figuli confringes eos ”.
Psalms 2 10 Et nunc, reges, intellegite; erudimini, qui iudicatis terram.
Psalms 2 11 Servite Domino in timore et exsultate ei cum tremore.
Psalms 2 12 Apprehendite disciplinam, ne quando irascatur, et pereatis de via, cum exarserit in brevi ira eius. Beati omnes, qui confidunt in eo.
Psalms 3 1 PSALMUS. David, cum fugit a filio suo Absalom.
Psalms 3 2 Domine, quid multiplicati sunt, qui tribulant me? Multi insurgunt adversum me,
Psalms 3 3 multi dicunt animae meae: “ Non est salus ipsi in Deo ”.
Psalms 3 4 Tu autem, Domine, protector meus es, gloria mea et exaltans caput meum.
Psalms 3 5 Voce mea ad Dominum clamavi, et exaudivit me de monte sancto suo.
Psalms 3 6 Ego obdormivi et soporatus sum, exsurrexi, quia Dominus suscepit me.
Psalms 3 7 Non timebo milia populi circumdantis me. Exsurge, Domine salvum me fac, Deus meus;
Psalms 3 8 quoniam tu percussisti in maxillam omnes adversantes mihi, dentes peccatorum contrivisti.
Psalms 3 9 Domini est salus, et super populum tuum benedictio tua.
Psalms 4 1 Magistro chori. Fidibus. PSALMUS. David.
Psalms 4 2 Cum invocarem, exaudivit me Deus iustitiae meae. In tribulatione dilatasti mihi; miserere mei et exaudi orationem meam.
Psalms 4 3 Filii hominum, usquequo gravi corde? Ut quid diligitis vanitatem et quaeritis mendacium?
Psalms 4 4 Et scitote quoniam mirificavit Dominus sanctum suum; Dominus exaudiet, cum clamavero ad eum.
Psalms 4 5 Irascimini et nolite peccare; loquimini in cordibus vestris, in cubilibus vestris et conquiescite.
Psalms 4 6 Sacrificate sacrificium iustitiae et sperate in Domino.
Psalms 4 7 Multi dicunt: “ Quis ostendit nobis bona? ”. Leva in signum super nos lumen vultus tui, Domine!
Psalms 4 8 Maiorem dedisti laetitiam in corde meo, quam cum multiplicantur frumentum et vinum eorum.
Psalms 4 9 In pace in idipsum dormiam et requiescam, quoniam tu, Domine, singulariter in spe constituisti me.
Psalms 5 1 Magistro chori. Ad tibias. PSALMUS. David.
Psalms 5 2 Verba mea auribus percipe, Domine; intellege gemitum meum.
Psalms 5 3 Intende voci clamoris mei, rex meus et Deus meus.
Psalms 5 4 Quoniam ad te orabo, Domine, mane exaudies vocem meam; mane astabo tibi et exspectabo.
Psalms 5 5 Quoniam non Deus volens iniquitatem tu es; neque habitabit iuxta te malignus,
Psalms 5 6 neque permanebunt iniusti ante oculos tuos.
Psalms 5 7 Odisti omnes, qui operantur iniquitatem, perdes omnes, qui loquuntur mendacium; virum sanguinum et dolosum abominabitur Dominus.
Psalms 5 8 Ego autem in multitudine misericordiae tuae introibo in domum tuam; adorabo ad templum sanctum tuum in timore tuo.
Psalms 5 9 Domine, deduc me in iustitia tua propter inimicos meos, dirige in conspectu meo viam tuam.
Psalms 5 10 Quoniam non est in ore eorum veritas, cor eorum fovea; sepulcrum patens est guttur eorum, molliunt linguas suas.
Psalms 5 11 Iudica illos, Deus; decidant a cogitationibus suis; secundum multitudinem impietatum eorum expelle eos, quoniam irritaverunt te, Domine.
Psalms 5 12 Et omnes, qui sperant in te, laetentur, in aeternum exsultent. Obumbrabis eis, et gloriabuntur in te, qui diligunt nomen tuum;
Psalms 5 13 quoniam tu benedices iusto, Domine, quasi scuto, bona voluntate coronabis eum.
Psalms 6 1 Magistro chori. Fidibus. Super octavam. PSALMUS. David.
Psalms 6 2 Domine, ne in furore tuo arguas me neque in ira tua corripias me.
Psalms 6 3 Miserere mei, Domine, quoniam infirmus sum; sana me, Domine, quoniam conturbata sunt ossa mea.
Psalms 6 4 Et anima mea turbata est valde, sed tu, Domine, usquequo?
Psalms 6 5 Convertere, Domine, eripe animam meam; salvum me fac propter misericordiam tuam.
Psalms 6 6 Quoniam non est in morte, qui memor sit tui; in inferno autem quis confitebitur tibi?
Psalms 6 7 Laboravi in gemitu meo, lavabam per singulas noctes lectum meum; lacrimis meis stratum meum rigabam.
Psalms 6 8 Turbatus est a maerore oculus meus, inveteravi inter omnes inimicos meos.
Psalms 6 9 Discedite a me, omnes, qui operamini iniquitatem, quoniam exaudivit Dominus vocem fletus mei.
Psalms 6 10 Exaudivit Dominus deprecationem meam, Dominus orationem meam suscepit.
Psalms 6 11 Erubescant et conturbentur vehementer omnes inimici mei; convertantur et erubescant valde velociter.
Psalms 7 1 Lamentatio David, quam cantavit Domino propter Chus Beniaminitam.
Psalms 7 2 Domine Deus meus, in te speravi; salvum me fac ex omnibus persequentibus me et libera me,
Psalms 7 3 ne quando rapiat ut leo animam meam discerpens, dum non est qui salvum faciat.
Psalms 7 4 Domine Deus meus, si feci istud, si est iniquitas in manibus meis,
Psalms 7 5 si reddidi retribuenti mihi mala et exspoliavi inimicum meum dimittens inanem,
Psalms 7 6 persequatur inimicus animam meam et comprehendat et conculcet in terra vitam meam et gloriam meam in pulverem deducat.
Psalms 7 7 Exsurge, Domine, in ira tua et exaltare contra indignationem inimicorum meorum et exsurge, Deus meus, in iudicio, quod mandasti.
Psalms 7 8 Et synagoga populorum circumdabit te, et super hanc in altum regredere:
Psalms 7 9 Dominus iudicat populos. Iudica me, Domine, secundum iustitiam meam et secundum innocentiam meam, quae est in me.
Psalms 7 10 Consumatur nequitia peccatorum; et iustum confirma: scrutans corda et renes Deus iustus.
Psalms 7 11 Adiutorium meum apud Deum, qui salvos facit rectos corde.
Psalms 7 12 Deus iudex iustus, fortis, irascens per singulos dies.
Psalms 7 13 Nonne iterum gladium suum exacuit, arcum suum tetendit et paravit illum?
Psalms 7 14 Et paravit sibi vasa mortis, sagittas suas ardentes effecit.
Psalms 7 15 Ecce parturiit iniustitiam, concepit dolorem et peperit iniquitatem;
Psalms 7 16 lacum aperuit et effodit eum et incidit in foveam, quam fecit.
Psalms 7 17 Convertetur dolor eius in caput eius, et in verticem ipsius iniquitas eius descendet.
Psalms 7 18 Confitebor Domino secundum iustitiam eius et psallam nomini Domini Altissimi.
Psalms 8 1 Magistro chori. Ad modum cantici " Torcularia... ". PSALMUS. David.
Psalms 8 2 Domine, Dominus noster, quam admirabile est nomen tuum in universa terra, quoniam elevata est magnificentia tua super caelos.
Psalms 8 3 Ex ore infantium et lactantium perfecisti laudem propter inimicos tuos, ut destruas inimicum et ultorem.
Psalms 8 4 Quando video caelos tuos, opera digitorum tuorum, lunam et stellas, quae tu fundasti,
Psalms 8 5 quid est homo, quod memor es eius, aut filius hominis, quoniam visitas eum?
Psalms 8 6 Minuisti eum paulo minus ab angelis, gloria et honore coronasti eum
Psalms 8 7 et constituisti eum super opera manuum tuarum. Omnia subiecisti sub pedibus eius:
Psalms 8 8 oves et boves universas, insuper et pecora campi,
Psalms 8 9 volucres caeli et pisces maris, quaecumque perambulant semitas maris.
Psalms 8 10 Domine, Dominus noster, quam admirabile est nomen tuum in universa terra!
Psalms 9 1 Magistro chori. Ad modum cantici " Mut labben ". PSALMUS. David.
Psalms 9 2 ALEPH. Confitebor tibi, Domine, in toto corde meo, narrabo omnia mirabilia tua.
Psalms 9 3 Laetabor et exsultabo in te, psallam nomini tuo, Altissime.
Psalms 9 4 BETH. Cum convertuntur inimici mei retrorsum, infirmantur et pereunt a facie tua.
Psalms 9 5 Quoniam fecisti iudicium meum et causam meam, sedisti super thronum, qui iudicas iustitiam.
Psalms 9 6 GHIMEL. Increpasti gentes, perdidisti impium; nomen eorum delesti in aeternum et in saeculum saeculi.
Psalms 9 7 Inimici defecerunt, solitudines sempiternae factae sunt; et civitates destruxisti: periit memoria eorum cum ipsis.
Psalms 9 8 HE. Dominus autem in aeternum sedebit, paravit in iudicium thronum suum;
Psalms 9 9 et ipse iudicabit orbem terrae in iustitia, iudicabit populos in aequitate.
Psalms 9 10 VAU. Et erit Dominus refugium oppresso, refugium in opportunitatibus, in tribulatione.
Psalms 9 11 Et sperent in te, qui noverunt nomen tuum, quoniam non dereliquisti quaerentes te, Domine.
Psalms 9 12 ZAIN. Psallite Domino, qui habitat in Sion; annuntiate inter gentes studia eius.
Psalms 9 13 Quoniam requirens sanguinem recordatus est eorum, non est oblitus clamorem pauperum.
Psalms 9 14 HETH. Miserere mei, Domine; vide afflictionem meam de inimicis meis, qui exaltas me de portis mortis,
Psalms 9 15 ut annuntiem omnes laudationes tuas in portis filiae Sion, exsultem in salutari tuo.
Psalms 9 16 TETH. Infixae sunt gentes in fovea, quam fecerunt; in laqueo isto, quem absconderunt, comprehensus est pes eorum.
Psalms 9 17 Manifestavit se Dominus iudicium faciens; in operibus manuum suarum comprehensus est peccator.
Psalms 9 18 IOD. Convertentur peccatores in infernum, omnes gentes, quae obliviscuntur Deum.
Psalms 9 19 CAPH. Quoniam non in finem oblivio erit pauperis; exspectatio pauperum non peribit in aeternum.
Psalms 9 20 Exsurge, Domine, non confortetur homo; iudicentur gentes in conspectu tuo.
Psalms 9 21 Constitue, Domine, terrorem super eos; sciant gentes quoniam homines sunt.
Psalms 10 1 LAMED. Ut quid, Domine, stas a longe, abscondis te in opportunitatibus, in tribulatione?
Psalms 10 2 Dum superbit, impius insequitur pauperem; comprehendantur in consiliis, quae cogitant.
Psalms 10 3 Quoniam gloriatur peccator in desideriis animae suae, et avarus sibi benedicit.
Psalms 10 4 NUN. Spernit Dominum peccator in arrogantia sua: “ Non requiret; non est Deus ”.
Psalms 10 5 Hae sunt omnes cogitationes eius; prosperantur viae illius in omni tempore. Excelsa nimis iudicia tua a facie eius; omnes inimicos suos aspernatur.
Psalms 10 6 Dixit enim in corde suo: “ Non movebor; in generationem et generationem ero sine malo ”.
Psalms 10 7 PHE. Cuius maledictione os plenum est et fraudulentia et dolo, sub lingua eius labor et nequitia.
Psalms 10 8 Sedet in insidiis ad vicos, in occultis interficit innocentem.
Psalms 10 9 SADE. Oculi eius in pauperem respiciunt; insidiatur in abscondito quasi leo in spelunca sua. Insidiatur, ut rapiat pauperem; rapit pauperem, dum attrahit in laqueum suum.
Psalms 10 10 Irruit et inclinat se, et miseri cadunt in fortitudine brachiorum eius.
Psalms 10 11 Dixit enim in corde suo: “ Oblitus est Deus; avertit faciem suam, non videbit in finem ”. -
Psalms 10 12 COPH. Exsurge, Domine Deus, exalta manum tuam, ne obliviscaris pauperum.
Psalms 10 13 Propter quid spernit impius Deum? Dixit enim in corde suo: “ Non requires ”.
Psalms 10 14 RES. Vidisti: tu laborem et dolorem consideras, ut tradas eos in manus tuas. Tibi derelictus est pauper, orphano tu factus es adiutor.
Psalms 10 15 SIN. Contere brachium peccatoris et maligni; quaeres peccatum illius et non invenies.
Psalms 10 16 Dominus rex in aeternum et in saeculum saeculi: perierunt gentes de terra illius.
Psalms 10 17 TAU. Desiderium pauperum exaudisti, Domine; confirmabis cor eorum, intendes aurem tuam
Psalms 10 18 iudicare pupillo et humili, ut non apponat ultra inducere timorem homo de terra.
Psalms 11 1 Magistro chori. David. In Domino confido, quomodo dicitis animae meae: “ Transmigra in montem sicut passer!
Psalms 11 2 Quoniam ecce peccatores intenderunt arcum, paraverunt sagittas suas super nervum, ut sagittent in obscuro rectos corde.
Psalms 11 3 Quando fundamenta evertuntur, iustus quid faciat? ”.
Psalms 11 4 Dominus in templo sancto suo, Dominus, in caelo sedes eius. Oculi eius in pauperem respiciunt, palpebrae eius interrogant filios hominum.
Psalms 11 5 Dominus interrogat iustum et impium; qui autem diligit iniquitatem, odit anima eius.
Psalms 11 6 Pluet super peccatores carbones ignis et sulphur; et spiritus procellarum pars calicis eorum.
Psalms 11 7 Quoniam iustus Dominus et iustitias dilexit, recti videbunt vultum eius.
Psalms 12 1 Magistro chori. Super octavam. PSALMUS. David.
Psalms 12 2 Salvum me fac, Domine, quoniam defecit sanctus, quoniam deminuti sunt fideles a filiis hominum.
Psalms 12 3 Vana locuti sunt unusquisque ad proximum suum; in labiis dolosis, in duplici corde locuti sunt.
Psalms 12 4 Disperdat Dominus universa labia dolosa et linguam magniloquam.
Psalms 12 5 Qui dixerunt: “ Lingua nostra magnificabimur, labia nostra a nobis sunt; quis noster dominus est? ”.
Psalms 12 6 “ Propter miseriam inopum et gemitum pauperum, nunc exsurgam, dicit Dominus; ponam in salutari illum, quem despiciunt ”.
Psalms 12 7 Eloquia Domini eloquia casta, argentum igne examinatum, separatum a terra, purgatum septuplum.
Psalms 12 8 Tu, Domine, servabis nos et custodies nos a generatione hac in aeternum. In circuitu impii ambulant, cum exaltantur sordes inter filios hominum.
Psalms 13 1 Magistro chori. PSALMUS. David.
Psalms 13 2 Usquequo, Domine, oblivisceris me in finem? Usquequo avertes faciem tuam a me?
Psalms 13 3 Usquequo ponam consilia in anima mea, dolorem in corde meo per diem? Usquequo exaltabitur inimicus meus super me?
Psalms 13 4 Respice et exaudi me, Domine Deus meus. Illumina oculos meos, ne quando obdormiam in morte,
Psalms 13 5 ne quando dicat inimicus meus: “ Praevalui adversus eum! ”; neque exsultent, qui tribulant me, si motus fuero.
Psalms 13 6 Ego autem in misericordia tua speravi. Exsultabit cor meum in salutari tuo; cantabo Domino, qui bona tribuit mihi.
Psalms 14 1 Magistro chori. David. Dixit insipiens in corde suo: “ Non est Deus ”. Corrupti sunt et abominationes operati sunt; non est qui faciat bonum.
Psalms 14 2 Dominus de caelo prospexit super filios hominum, ut videret si est intellegens aut requirens Deum.
Psalms 14 3 Omnes declinaverunt, simul corrupti sunt; non est qui faciat bonum, non est usque ad unum.
Psalms 14 4 Nonne scient omnes, qui operantur iniquitatem, qui devorant plebem meam sicut escam panis? Dominum non invocaverunt;
Psalms 14 5 illic trepidaverunt timore, quoniam Deus cum generatione iusta est.
Psalms 14 6 Vos consilium inopis confundetis, Dominus autem spes eius est.
Psalms 14 7 Quis dabit ex Sion salutare Israel? Cum converterit Dominus captivitatem plebis suae, exsultabit Iacob, et laetabitur Israel.
Psalms 15 1 PSALMUS. David. Domine, quis habitabit in tabernaculo tuo? Quis requiescet in monte sancto tuo?
Psalms 15 2 Qui ingreditur sine macula et operatur iustitiam, qui loquitur veritatem in corde suo,
Psalms 15 3 qui non egit dolum in lingua sua nec fecit proximo suo malum et opprobrium non intulit proximo suo.
Psalms 15 4 Ad nihilum reputatus est in conspectu eius malignus, timentes autem Dominum glorificat. Qui iuravit in detrimentum suum et non mutat,
Psalms 15 5 qui pecuniam suam non dedit ad usuram et munera super innocentem non accepit. Qui facit haec, non movebitur in aeternum.
Psalms 16 1 Miktam. David. Conserva me, Deus, quoniam speravi in te.
Psalms 16 2 Dixi Domino: “ Dominus meus es tu, bonum mihi non est sine te ”.
Psalms 16 3 In sanctos, qui sunt in terra, inclitos viros, omnis voluntas mea in eos.
Psalms 16 4 Multiplicantur dolores eorum, qui post deos alienos acceleraverunt. Non effundam libationes eorum de sanguinibus neque assumam nomina eorum in labiis meis.
Psalms 16 5 Dominus pars hereditatis meae et calicis mei: tu es qui detines sortem meam.
Psalms 16 6 Funes ceciderunt mihi in praeclaris; insuper et hereditas mea speciosa est mihi.
Psalms 16 7 Benedicam Dominum, qui tribuit mihi intellectum; insuper et in noctibus erudierunt me renes mei.
Psalms 16 8 Proponebam Dominum in conspectu meo semper; quoniam a dextris est mihi, non commovebor.
Psalms 16 9 Propter hoc laetatum est cor meum, et exsultaverunt praecordia mea; insuper et caro mea requiescet in spe.
Psalms 16 10 Quoniam non derelinques animam meam in inferno nec dabis sanctum tuum videre corruptionem.
Psalms 16 11 Notas mihi facies vias vitae, plenitudinem laetitiae cum vultu tuo, delectationes in dextera tua usque in finem.
Psalms 17 1 Precatio. David. Exaudi, Domine, iustitiam meam, intende deprecationem meam. Auribus percipe orationem meam, non in labiis dolosis.
Psalms 17 2 De vultu tuo iudicium meum prodeat; oculi tui videant aequitates.
Psalms 17 3 Proba cor meum et visita nocte; igne me examina, et non invenies in me iniquitatem.
Psalms 17 4 Non transgreditur os meum ad opera hominum, propter verba labiorum tuorum custodivi me a viis violenti.
Psalms 17 5 Retine gressus meos in semitis tuis, ut non moveantur vestigia mea.
Psalms 17 6 Ego ad te clamavi, quoniam exaudis me, Deus; inclina aurem tuam mihi et exaudi verba mea.
Psalms 17 7 Mirifica misericordias tuas, qui salvos facis ab insurgentibus sperantes in dextera tua.
Psalms 17 8 Custodi me ut pupillam oculi, sub umbra alarum tuarum protege me
Psalms 17 9 a facie impiorum, qui me afflixerunt. Inimici mei in furore circumdederunt me,
Psalms 17 10 adipem suum concluserunt; os eorum locutum est superbiam.
Psalms 17 11 Incedentes nunc circumdederunt me, oculos suos statuerunt prosternere in terram.
Psalms 17 12 Aspectus eorum quasi leonis parati ad praedam et sicut catuli leonis recubantis in abditis.
Psalms 17 13 Exsurge, Domine, praeveni eum, supplanta eum; eripe animam meam ab impio framea tua,
Psalms 17 14 a mortuis manu tua, Domine, a mortuis, quorum defecit portio vitae. De reconditis tuis adimpleas ventrem eorum, saturentur filii et dimittant reliquias parvulis suis.
Psalms 17 15 Ego autem in iustitia videbo faciem tuam; satiabor, cum evigilavero, conspectu tuo.
Psalms 18 1 Magistro chori. David, servi Domini, qui locutus est ad Dominum verba huius cantici, quando Dominus eum liberaverat e potestate omnium inimicorum suorum
Psalms 18 2 et e manu Saul. Dixit igitur: Diligam te, Domine, fortitudo mea.
Psalms 18 3 Domine, firmamentum meum et refugium meum et liberator meus; Deus meus, adiutor meus, et sperabo in eum; protector meus et cornu salutis meae et susceptor meus.
Psalms 18 4 Laudabilem invocabo Dominum, et ab inimicis meis salvus ero.
Psalms 18 5 Circumdederunt me fluctus mortis, et torrentes Belial conturbaverunt me;
Psalms 18 6 funes inferni circumdederunt me, praeoccupaverunt me laquei mortis.
Psalms 18 7 In tribulatione mea invocavi Dominum et ad Deum meum clamavi; exaudivit de templo suo vocem meam, et clamor meus in conspectu eius introivit in aures eius.
Psalms 18 8 Commota est et contremuit terra; fundamenta montium concussa sunt et commota sunt, quoniam iratus est.
Psalms 18 9 Ascendit fumus de naribus eius, et ignis de ore eius devorans; carbones succensi processerunt ab eo.
Psalms 18 10 Inclinavit caelos et descendit, et caligo sub pedibus eius.
Psalms 18 11 Et ascendit super cherub et volavit, ferebatur super pennas ventorum.
Psalms 18 12 Et posuit tenebras latibulum suum, in circuitu eius tabernaculum eius, tenebrosa aqua, nubes aeris.
Psalms 18 13 Prae fulgore in conspectu eius nubes transierunt, grando et carbones ignis.
Psalms 18 14 Et intonuit de caelo Dominus, et Altissimus dedit vocem suam: grando et carbones ignis.
Psalms 18 15 Et misit sagittas suas et dissipavit eos, fulgura iecit et conturbavit eos.
Psalms 18 16 Et apparuerunt fontes aquarum, et revelata sunt fundamenta orbis terrarum ab increpatione tua, Domine, ab inspiratione spiritus irae tuae.
Psalms 18 17 Misit de summo et accepit me et assumpsit me de aquis multis;
Psalms 18 18 eripuit me de inimicis meis fortissimis et ab his, qui oderunt me, quoniam confortati sunt super me.
Psalms 18 19 Oppugnaverunt me in die afflictionis meae, et factus est Dominus fulcimentum meum;
Psalms 18 20 et eduxit me in latitudinem, salvum me fecit, quoniam voluit me.
Psalms 18 21 Et retribuet mihi Dominus secundum iustitiam meam et secundum puritatem manuum mearum reddet mihi,
Psalms 18 22 quia custodivi vias Domini nec impie recessi a Deo meo.
Psalms 18 23 Quoniam omnia iudicia eius in conspectu meo, et iustitias eius non reppuli a me;
Psalms 18 24 et fui immaculatus cum eo et observavi me ab iniquitate.
Psalms 18 25 Et retribuit mihi Dominus secundum iustitiam meam et secundum puritatem manuum mearum in conspectu oculorum eius.
Psalms 18 26 Cum sancto sanctus eris et cum viro innocente innocens eris
Psalms 18 27 et cum electo electus eris et cum perverso callidus eris.
Psalms 18 28 Quoniam tu populum humilem salvum facies et oculos superborum humiliabis.
Psalms 18 29 Quoniam tu accendis lucernam meam, Domine; Deus meus illuminat tenebras meas.
Psalms 18 30 Quoniam in te aggrediar hostium turmas et in Deo meo transiliam murum.
Psalms 18 31 Deus, impolluta via eius, eloquia Domini igne examinata; protector est omnium sperantium in se.
Psalms 18 32 Quoniam quis Deus praeter Dominum? Aut quae munitio praeter Deum nostrum?
Psalms 18 33 Deus, qui praecinxit me virtute et posuit immaculatam viam meam;
Psalms 18 34 qui perfecit pedes meos tamquam cervorum et super excelsa statuit me;
Psalms 18 35 qui docet manus meas ad proelium, et tendunt arcum aereum brachia mea.
Psalms 18 36 Et dedisti mihi scutum salutis tuae, et dextera tua suscepit me, et exauditio tua magnificavit me.
Psalms 18 37 Dilatasti gressus meos subtus me, et non sunt infirmata vestigia mea.
Psalms 18 38 Persequebar inimicos meos et comprehendebam illos et non convertebar, donec deficerent.
Psalms 18 39 Confringebam illos, nec poterant stare, cadebant subtus pedes meos.
Psalms 18 40 Et praecinxisti me virtute ad bellum et supplantasti insurgentes in me subtus me.
Psalms 18 41 Et inimicos meos dedisti mihi dorsum et odientes me disperdidisti.
Psalms 18 42 Clamaverunt, nec erat qui salvos faceret, ad Dominum, nec exaudivit eos.
Psalms 18 43 Et comminui eos ut pulverem ante faciem venti, ut lutum platearum contrivi eos.
Psalms 18 44 Eripuisti me de contradictionibus populi, constituisti me in caput gentium. Populus, quem non cognovi, servivit mihi,
Psalms 18 45 in auditu auris oboedivit mihi. Filii alieni blanditi sunt mihi,
Psalms 18 46 filii alieni inveterati sunt, contremuerunt in abditis suis.
Psalms 18 47 Vivit Dominus, et benedictus Adiutor meus, et exaltetur Deus salutis meae.
Psalms 18 48 Deus, qui das vindictas mihi et subdis populos sub me, liberator meus de inimicis meis iracundis;
Psalms 18 49 et ab insurgentibus in me exaltas me, a viro iniquo eripis me.
Psalms 18 50 Propterea confitebor tibi in nationibus, Domine, et nomini tuo psalmum dicam,
Psalms 18 51 magnificans salutes regis sui et faciens misericordiam christo suo David et semini eius usque in saeculum.
Psalms 19 1 Magistro chori. PSALMUS. David.
Psalms 19 2 Caeli enarrant gloriam Dei, et opera manuum eius annuntiat firmamentum.
Psalms 19 3 Dies diei eructat verbum, et nox nocti indicat scientiam.
Psalms 19 4 Non sunt loquelae neque sermones, quorum non intellegantur voces:
Psalms 19 5 in omnem terram exivit sonus eorum, et in fines orbis terrae verba eorum.
Psalms 19 6 Soli posuit tabernaculum in eis, et ipse, tamquam sponsus procedens de thalamo suo, exsultavit ut gigas ad currendam viam.
Psalms 19 7 A finibus caelorum egressio eius, et occursus eius usque ad fines eorum, nec est quod se abscondat a calore eius.
Psalms 19 8 Lex Domini immaculata, reficiens animam, testimonium Domini fidele, sapientiam praestans parvulis.
Psalms 19 9 Iustitiae Domini rectae, laetificantes corda, praeceptum Domini lucidum, illuminans oculos.
Psalms 19 10 Timor Domini mundus, permanens in saeculum saeculi; iudicia Domini vera, iusta omnia simul,
Psalms 19 11 desiderabilia super aurum et lapidem pretiosum multum, et dulciora super mel et favum stillantem.
Psalms 19 12 Etenim servus tuus eruditur in eis; in custodiendis illis retributio multa.
Psalms 19 13 Errores quis intellegit? Ab occultis munda me
Psalms 19 14 et a superbia custodi servum tuum, ne dominetur mei, Tunc immaculatus ero et emundabor a delicto maximo.
Psalms 19 15 Sint ut complaceant eloquia oris mei, et meditatio cordis mei in conspectu tuo. Domine, adiutor meus et redemptor meus.
Psalms 20 1 Magistro chori. PSALMUS. David.
Psalms 20 2 Exaudiat te Dominus in die tribulationis, protegat te nomen Dei Iacob.
Psalms 20 3 Mittat tibi auxilium de sancto et de Sion tueatur te.
Psalms 20 4 Memor sit omnis sacrificii tui et holocaustum tuum pingue habeat.
Psalms 20 5 Tribuat tibi secundum cor tuum et omne consilium tuum adimpleat.
Psalms 20 6 Laetabimur in salutari tuo et in nomine Dei nostri levabimus signa; impleat Dominus omnes petitiones tuas.
Psalms 20 7 Nunc cognovi quoniam salvum fecit Dominus christum suum: exaudivit illum de caelo sancto suo, in virtutibus salutis dexterae eius.
Psalms 20 8 Hi in curribus, et hi in equis, nos autem nomen Domini Dei nostri invocavimus.
Psalms 20 9 Ipsi incurvati sunt et ceciderunt, nos autem surreximus et erecti sumus.
Psalms 20 10 Domine, salvum fac regem, et exaudi nos in die, qua invocaverimus te.
Psalms 21 1 Magistro chori. PSALMUS. David.
Psalms 21 2 Domine, in virtute tua laetabitur rex et super salutare tuum exsultabit vehementer.
Psalms 21 3 Desiderium cordis eius tribuisti ei et voluntatem labiorum eius non denegasti.
Psalms 21 4 Quoniam praevenisti eum in benedictionibus dulcedinis; posuisti in capite eius coronam de auro purissimo.
Psalms 21 5 Vitam petiit a te, et tribuisti ei longitudinem dierum in saeculum et in saeculum saeculi.
Psalms 21 6 Magna est gloria eius in salutari tuo, magnificentiam et decorem impones super eum;
Psalms 21 7 quoniam pones eum benedictionem in saeculum saeculi, laetificabis eum in gaudio ante vultum tuum.
Psalms 21 8 Quoniam rex sperat in Domino et in misericordia Altissimi non commovebitur.
Psalms 21 9 Inveniet manus tua omnes inimicos tuos, dextera tua inveniet, qui te oderunt.
Psalms 21 10 Pones eos ut clibanum ignis in tempore vultus tui: Dominus in ira sua deglutiet eos, et devorabit eos ignis.
Psalms 21 11 Fructum eorum de terra perdes et semen eorum de filiis hominum.
Psalms 21 12 Quoniam intenderunt in te mala, cogitaverunt consilia: nihil potuerunt.
Psalms 21 13 Quoniam pones eos dorsum, arcus tuos tendes in vultum eorum.
Psalms 21 14 Exaltare, Domine, in virtute tua; cantabimus et psallemus virtutes tuas.
Psalms 22 1 Magistro chori. Ad modum cantici " Cerva diluculo ". PSALMUS. David.
Psalms 22 2 Deus, Deus meus, quare me dereliquisti? Longe a salute mea verba rugitus mei.
Psalms 22 3 Deus meus, clamo per diem, et non exaudis, et nocte, et non est requies mihi.
Psalms 22 4 Tu autem sanctus es, qui habitas in laudibus Israel.
Psalms 22 5 In te speraverunt patres nostri, speraverunt, et liberasti eos;
Psalms 22 6 ad te clamaverunt et salvi facti sunt, in te speraverunt et non sunt confusi.
Psalms 22 7 Ego autem sum vermis et non homo, opprobrium hominum et abiectio plebis.
Psalms 22 8 Omnes videntes me deriserunt me; torquentes labia moverunt caput:
Psalms 22 9 “ Speravit in Domino: eripiat eum, salvum faciat eum, quoniam vult eum ”.
Psalms 22 10 Quoniam tu es qui extraxisti me de ventre, spes mea ad ubera matris meae.
Psalms 22 11 In te proiectus sum ex utero, de ventre matris meae Deus meus es tu.
Psalms 22 12 Ne longe fias a me, quoniam tribulatio proxima est, quoniam non est qui adiuvet.
Psalms 22 13 Circumdederunt me vituli multi, tauri Basan obsederunt me.
Psalms 22 14 Aperuerunt super me os suum sicut leo rapiens et rugiens.
Psalms 22 15 Sicut aqua effusus sum, et dissoluta sunt omnia ossa mea. Factum est cor meum tamquam cera liquescens in medio ventris mei.
Psalms 22 16 Aruit tamquam testa palatum meum, et lingua mea adhaesit faucibus meis, et in pulverem mortis deduxisti me.
Psalms 22 17 Quoniam circumdederunt me canes multi, concilium malignantium obsedit me. Foderunt manus meas et pedes meos,
Psalms 22 18 et dinumeravi omnia ossa mea. Ipsi vero consideraverunt et inspexerunt me;
Psalms 22 19 diviserunt sibi vestimenta mea et super vestem meam miserunt sortem.
Psalms 22 20 Tu autem, Domine, ne elongaveris; fortitudo mea, ad adiuvandum me festina.
Psalms 22 21 Erue a framea animam meam et de manu canis unicam meam.
Psalms 22 22 Salva me ex ore leonis et a cornibus unicornium humilitatem meam.
Psalms 22 23 Narrabo nomen tuum fratribus meis, in medio ecclesiae laudabo te.
Psalms 22 24 Qui timetis Dominum, laudate eum; universum semen Iacob, glorificate eum. Metuat eum omne semen Israel,
Psalms 22 25 quoniam non sprevit neque despexit afflictionem pauperis nec avertit faciem suam ab eo et, cum clamaret ad eum, exaudivit.
Psalms 22 26 Apud te laus mea in ecclesia magna; vota mea reddam in conspectu timentium eum.
Psalms 22 27 Edent pauperes et saturabuntur; et laudabunt Dominum, qui requirunt eum: “ Vivant corda eorum in saeculum saeculi! ”.
Psalms 22 28 Reminiscentur et convertentur ad Dominum universi fines terrae, et adorabunt in conspectu eius universae familiae gentium.
Psalms 22 29 Quoniam Domini est regnum, et ipse dominabitur gentium.
Psalms 22 30 Ipsum solum adorabunt omnes, qui dormiunt in terra; in conspectu eius procident omnes, qui descendunt in pulverem. Anima autem mea illi vivet,
Psalms 22 31 et semen meum serviet ipsi. Narrabitur de Domino generationi venturae;
Psalms 22 32 et annuntiabunt iustitiam eius populo, qui nascetur: “ Haec fecit Dominus! ”.
Psalms 23 1 PSALMUS. David. Dominus pascit me, et nihil mihi deerit:
Psalms 23 2 in pascuis virentibus me collocavit, super aquas quietis eduxit me,
Psalms 23 3 animam meam refecit. Deduxit me super semitas iustitiae propter nomen suum.
Psalms 23 4 Nam et si ambulavero in valle umbrae mortis, non timebo mala, quoniam tu mecum es. Virga tua et baculus tuus, ipsa me consolata sunt.
Psalms 23 5 Parasti in conspectu meo mensam adversus eos, qui tribulant me; impinguasti in oleo caput meum, et calix meus redundat.
Psalms 23 6 Etenim benignitas et misericordia subsequentur me omnibus diebus vitae meae, et inhabitabo in domo Domini in longitudinem dierum.
Psalms 24 1 David. PSALMUS. Domini est terra, et plenitudo eius, orbis terrarum, et qui habitant in eo.
Psalms 24 2 Quia ipse super maria fundavit eum et super flumina firmavit eum. -
Psalms 24 3 Quis ascendet in montem Domini, aut quis stabit in loco sancto eius?
Psalms 24 4 Innocens manibus et mundo corde, qui non levavit ad vana animam suam nec iuravit in dolum.
Psalms 24 5 Hic accipiet benedictionem a Domino et iustificationem a Deo salutari suo.
Psalms 24 6 Haec est generatio quaerentium eum, quaerentium faciem Dei Iacob.
Psalms 24 7 Attollite, portae, capita vestra, et elevamini, portae aeternales, et introibit rex gloriae.
Psalms 24 8 Quis est iste rex gloriae? Dominus fortis et potens, Dominus potens in proelio.
Psalms 24 9 Attollite, portae, capita vestra, et elevamini, portae aeternales, et introibit rex gloriae.
Psalms 24 10 Quis est iste rex gloriae? Dominus virtutum ipse est rex gloriae.
Psalms 25 1 David. ALEPH. Ad te, Domine, levavi animam meam,
Psalms 25 2 BETH. Deus meus, in te confido; non erubescam. Neque exsultent super me inimici mei,
Psalms 25 3 GHIMEL. etenim universi, qui sustinent te, non confundentur. Confundantur infideliter agentes propter vanitatem.
Psalms 25 4 DALETH. Vias tuas, Domine, demonstra mihi et semitas tuas edoce me.
Psalms 25 5 HE. Dirige me in veritate tua et doce me, quia tu es Deus salutis meae, VAU. et te sustinui tota die.
Psalms 25 6 ZAIN. Reminiscere miserationum tuarum, Domine, et misericordiarum tuarum, quoniam a saeculo sunt.
Psalms 25 7 HETH. Peccata iuventutis meae et delicta mea ne memineris; secundum misericordiam tuam memento mei tu, propter bonitatem tuam, Domine.
Psalms 25 8 TETH. Dulcis et rectus Dominus, propter hoc peccatores viam docebit;
Psalms 25 9 IOD. diriget mansuetos in iudicio, docebit mites vias suas.
Psalms 25 10 CAPH. Universae viae Domini misericordia et veritas custodientibus testamentum eius et testimonia eius.
Psalms 25 11 LAMED. Propter nomen tuum, Domine, propitiaberis peccato meo: multum est enim.
Psalms 25 12 MEM. Quis est homo, qui timet Dominum? Docebit eum viam, quam eligat.
Psalms 25 13 NUN. Anima eius in bonis demorabitur, et semen eius hereditabit terram.
Psalms 25 14 SAMECH. Familiariter aget Dominus cum timentibus eum, ut testamentum suum manifestet illis.
Psalms 25 15 AIN. Oculi mei semper ad Dominum, quoniam ipse evellet de laqueo pedes meos.
Psalms 25 16 PHE. Respice in me et miserere mei, quia unicus et pauper sum ego.
Psalms 25 17 SADE. Dilata angustias cordis mei et de necessitatibus meis erue me.
Psalms 25 18 Vide humilitatem meam et laborem meum et dimitte universa delicta mea.
Psalms 25 19 RES. Respice inimicos meos, quoniam multiplicati sunt et odio crudeli oderunt me.
Psalms 25 20 SIN. Custodi animam meam et erue me; non erubescam, quoniam speravi in te.
Psalms 25 21 TAU. Innocentia et aequitas custodiant me, quia sustinui te.
Psalms 25 22 PHE. Libera, Deus, Israel ex omnibus tribulationibus suis.
Psalms 26 1 David. Iudica me, Domine, quoniam ego in innocentia mea ingressus sum et in Domino sperans non infirmabor.
Psalms 26 2 Proba me, Domine, et tenta me; ure renes meos et cor meum. —
Psalms 26 3 Quoniam misericordia tua ante oculos meos est, et ambulavi in veritate tua.
Psalms 26 4 Non sedi cum viris vanitatis et cum occulte agentibus non introibo.
Psalms 26 5 Odivi ecclesiam malignantium et cum impiis non sedebo.
Psalms 26 6 Lavabo in innocentia manus meas et circumdabo altare tuum, Domine,
Psalms 26 7 ut auditas faciam voces laudis et enarrem universa mirabilia tua.
Psalms 26 8 Domine, dilexi habitaculum domus tuae et locum habitationis gloriae tuae.
Psalms 26 9 Ne colligas cum impiis animam meam et cum viris sanguinum vitam meam,
Psalms 26 10 in quorum manibus iniquitates sunt, dextera eorum repleta est muneribus.
Psalms 26 11 Ego autem in innocentia mea ingressus sum; redime me et miserere mei.
Psalms 26 12 Pes meus stetit in directo, in ecclesiis benedicam Domino.
Psalms 27 1 David. Dominus illuminatio mea et salus mea; quem timebo? Dominus protector vitae meae; a quo trepidabo?
Psalms 27 2 Dum appropiant super me nocentes, ut edant carnes meas; qui tribulant me et inimici mei, ipsi infirmati sunt et ceciderunt.
Psalms 27 3 Si consistant adversum me castra, non timebit cor meum; si exsurgat adversum me proelium, in hoc ego sperabo.
Psalms 27 4 Unum petii a Domino, hoc requiram: ut inhabitem in domo Domini omnibus diebus vitae meae, ut videam voluptatem Domini et visitem templum eius.
Psalms 27 5 Quoniam occultabit me in tentorio suo in die malorum. Abscondet me in abscondito tabernaculi sui, in petra exaltabit me.
Psalms 27 6 Et nunc exaltatur caput meum super inimicos meos in circuitu meo. Immolabo in tabernaculo eius hostias vociferationis, cantabo et psalmum dicam Domino.
Psalms 27 7 Exaudi, Domine, vocem meam, qua clamavi; miserere mei et exaudi me.
Psalms 27 8 De te dixit cor meum: “ Exquirite faciem meam! ”. Faciem tuam, Domine, exquiram.
Psalms 27 9 Ne avertas faciem tuam a me, ne declines in ira a servo tuo. Adiutor meus es tu, ne me reicias neque derelinquas me, Deus salutis meae.
Psalms 27 10 Quoniam pater meus et mater mea dereliquerunt me, Dominus autem assumpsit me.
Psalms 27 11 Ostende mihi, Domine, viam tuam et dirige me in semitam rectam propter inimicos meos.
Psalms 27 12 Ne tradideris me in animam tribulantium me, quoniam insurrexerunt in me testes iniqui, et qui violentiam spirant.
Psalms 27 13 Credo videre bona Domini in terra viventium.
Psalms 27 14 Exspecta Dominum, viriliter age, et confortetur cor tuum, et sustine Dominum.
Psalms 28 1 David. Ad te, Domine, clamabo; Deus meus, ne sileas a me. Ne quando taceas a me, et assimilabor descendentibus in lacum.
Psalms 28 2 Exaudi vocem deprecationis meae, dum clamo ad te, dum extollo manus meas ad templum sanctum tuum.
Psalms 28 3 Ne simul trahas me cum peccatoribus et cum operantibus iniquitatem. Qui loquuntur pacem cum proximo suo, mala autem in cordibus eorum.
Psalms 28 4 Da illis secundum opera eorum et secundum nequitiam adinventionum ipsorum. Secundum opus manuum eorum tribue illis, redde retributionem eorum ipsis.
Psalms 28 5 Quoniam non intellexerunt opera Domini et opus manuum eius, destruet illos et non aedificabit eos.
Psalms 28 6 Benedictus Dominus, quoniam exaudivit vocem deprecationis meae;
Psalms 28 7 Dominus adiutor meus et protector meus, in ipso speravit cor meum, et adiutus sum, et exsultavit cor meum, et in cantico meo confitebor ei.
Psalms 28 8 Dominus fortitudo plebi suae, et refugium salvationum christi sui est.
Psalms 28 9 Salvum fac populum tuum et benedic hereditati tuae et pasce eos et extolle illos usque in aeternum.
Psalms 29 1 PSALMUS. David. Afferte Domino, filii Dei, afferte Domino gloriam et potentiam,
Psalms 29 2 afferte Domino gloriam nominis eius, adorate Dominum in splendore sancto.
Psalms 29 3 Vox Domini super aquas; Deus maiestatis intonuit, Dominus super aquas multas.
Psalms 29 4 Vox Domini in virtute, vox Domini in magnificentia.
Psalms 29 5 Vox Domini confringentis cedros; et confringet Dominus cedros Libani.
Psalms 29 6 Et saltare faciet, tamquam vitulum, Libanum, et Sarion, quemadmodum filium unicornium. -
Psalms 29 7 Vox Domini intercidentis flammam ignis,
Psalms 29 8 vox Domini concutientis desertum, et concutiet Dominus desertum Cades.
Psalms 29 9 Vox Domini properantis partum cervarum, et denudabit condensa; et in templo eius omnes dicent gloriam.
Psalms 29 10 Dominus super diluvium habitat, et sedebit Dominus rex in aeternum.
Psalms 29 11 Dominus virtutem populo suo dabit, Dominus benedicet populo suo in pace.
Psalms 30 1 PSALMUS. Canticum festi Dedicationis Templi. David.
Psalms 30 2 Exaltabo te, Domine, quoniam extraxisti me nec delectasti inimicos meos super me.
Psalms 30 3 Domine Deus meus, clamavi ad te, et sanasti me.
Psalms 30 4 Domine, eduxisti ab inferno animam meam, vivificasti me, ut non descenderem in lacum.
Psalms 30 5 Psallite Domino, sancti eius, et confitemini memoriae sanctitatis eius,
Psalms 30 6 quoniam ad momentum indignatio eius, et per vitam voluntas eius. Ad vesperum demoratur fletus, ad matutinum laetitia.
Psalms 30 7 Ego autem dixi in securitate mea: “ Non movebor in aeternum ”.
Psalms 30 8 Domine, in voluntate tua praestitisti decori meo virtutem; avertisti faciem tuam a me, et factus sum conturbatus.
Psalms 30 9 Ad te, Domine, clamabam et ad Deum meum deprecabar.
Psalms 30 10 Quae utilitas in sanguine meo, dum descendo in corruptionem? Numquid confitebitur tibi pulvis aut annuntiabit veritatem tuam?
Psalms 30 11 Audivit Dominus et misertus est mei, Dominus factus est adiutor meus.
Psalms 30 12 Convertisti planctum meum in choros mihi, conscidisti saccum meum et accinxisti me laetitia,
Psalms 30 13 ut cantet tibi gloria mea et non taceat. Domine Deus meus, in aeternum confitebor tibi.
Psalms 31 1 Magistro chori. PSALMUS. David.
Psalms 31 2 In te, Domine, speravi, non confundar in aeternum; in iustitia tua libera me.
Psalms 31 3 Inclina ad me aurem tuam, accelera, ut eruas me. Esto mihi in rupem praesidii et in domum munitam, ut salvum me facias.
Psalms 31 4 Quoniam fortitudo mea et refugium meum es tu et propter nomen tuum deduces me et pasces me.
Psalms 31 5 Educes me de laqueo, quem absconderunt mihi, quoniam tu es fortitudo mea.
Psalms 31 6 In manus tuas commendo spiritum meum; redemisti me, Domine, Deus veritatis.
Psalms 31 7 Odisti observantes vanitates supervacuas, ego autem in Domino speravi.
Psalms 31 8 Exsultabo et laetabor in misericordia tua, quoniam respexisti humilitatem meam; agnovisti necessitates animae meae
Psalms 31 9 nec conclusisti me in manibus inimici; statuisti in loco spatioso pedes meos.
Psalms 31 10 Miserere mei, Domine, quoniam tribulor; conturbatus est in maerore oculus meus, anima mea et venter meus.
Psalms 31 11 Quoniam defecit in dolore vita mea, et anni mei in gemitibus; infirmata est in paupertate virtus mea, et ossa mea contabuerunt.
Psalms 31 12 Apud omnes inimicos meos factus sum opprobrium et vicinis meis valde et timor notis meis: qui videbant me foras, fugiebant a me.
Psalms 31 13 Oblivioni a corde datus sum tamquam mortuus; factus sum tamquam vas perditum.
Psalms 31 14 Quoniam audivi vituperationem multorum: horror in circuitu; in eo dum convenirent simul adversum me, auferre animam meam consiliati sunt.
Psalms 31 15 Ego autem in te speravi, Domine; dixi: “ Deus meus es tu,
Psalms 31 16 in manibus tuis sortes meae ”. Eripe me de manu inimicorum meorum et a persequentibus me;
Psalms 31 17 illustra faciem tuam super servum tuum, salvum me fac in misericordia tua.
Psalms 31 18 Domine, non confundar, quoniam invocavi te; erubescant impii et obmutescant in inferno.
Psalms 31 19 Muta fiant labia dolosa, quae loquuntur adversus iustum proterva in superbia et in abusione.
Psalms 31 20 Quam magna multitudo dulcedinis tuae, Domine, quam abscondisti timentibus te. Perfecisti eis, qui sperant in te, in conspectu filiorum hominum.
Psalms 31 21 Abscondes eos in abscondito faciei tuae a conturbatione hominum; proteges eos in tabernaculo a contradictione linguarum.
Psalms 31 22 Benedictus Dominus, quoniam mirificavit misericordiam suam mihi in civitate munita.
Psalms 31 23 Ego autem dixi in trepidatione mea: “ Praecisus sum a conspectu oculorum tuorum ”. Verumtamen exaudisti vocem orationis meae, dum clamarem ad te.
Psalms 31 24 Diligite Dominum, omnes sancti eius: fideles conservat Dominus et retribuit abundanter facientibus superbiam.
Psalms 31 25 Viriliter agite, et confortetur cor vestrum, omnes, qui speratis in Domino.
Psalms 32 1 David. Maskil. Beatus, cui remissa est iniquitas, et obtectum est peccatum.
Psalms 32 2 Beatus vir, cui non imputavit Dominus delictum, nec est in spiritu eius dolus.
Psalms 32 3 Quoniam tacui, inveteraverunt ossa mea, dum rugirem tota die.
Psalms 32 4 Quoniam die ac nocte gravata est super me manus tua, immutatus est vigor meus in ardoribus aestatis.
Psalms 32 5 Peccatum meum cognitum tibi feci et delictum meum non abscondi. Dixi: “ Confitebor adversum me iniquitatem meam Domino ”. Et tu remisisti impietatem peccati mei.
Psalms 32 6 Propter hoc orabit ad te omnis sanctus in tempore opportuno. Et in diluvio aquarum multarum ad eum non approximabunt.
Psalms 32 7 Tu es refugium meum, a tribulatione conservabis me; exsultationibus salutis circumdabis me.
Psalms 32 8 Intellectum tibi dabo et instruam te in via, qua gradieris; firmabo super te oculos meos.
Psalms 32 9 Nolite fieri sicut equus et mulus, quibus non est intellectus; in camo et freno si accedis ad constringendum, non approximant ad te.
Psalms 32 10 Multi dolores impii, sperantem autem in Domino misericordia circumdabit.
Psalms 32 11 Laetamini in Domino et exsultate, iusti; et gloriamini, omnes recti corde.
Psalms 33 1 Exsultate, iusti, in Domino; rectos decet collaudatio.
Psalms 33 2 Confitemini Domino in cithara, in psalterio decem chordarum psallite illi.
Psalms 33 3 Cantate ei canticum novum, bene psallite ei in vociferatione,
Psalms 33 4 quia rectum est verbum Domini, et omnia opera eius in fide.
Psalms 33 5 Diligit iustitiam et iudicium; misericordia Domini plena est terra.
Psalms 33 6 Verbo Domini caeli facti sunt, et spiritu oris eius omnis virtus eorum.
Psalms 33 7 Congregans sicut in utre aquas maris, ponens in thesauris abyssos.
Psalms 33 8 Timeat Dominum omnis terra, a facie autem eius formident omnes inhabitantes orbem.
Psalms 33 9 Quoniam ipse dixit, et facta sunt, ipse mandavit, et creata sunt.
Psalms 33 10 Dominus dissipat consilia gentium, irritas facit cogitationes populorum.
Psalms 33 11 Consilium autem Domini in aeternum manet, cogitationes cordis eius in generatione et generationem.
Psalms 33 12 Beata gens, cui Dominus est Deus, populus, quem elegit in hereditatem sibi.
Psalms 33 13 De caelo respexit Dominus, vidit omnes filios hominum.
Psalms 33 14 De loco habitaculi sui respexit super omnes, qui habitant terram,
Psalms 33 15 qui finxit singillatim corda eorum, qui intellegit omnia opera eorum.
Psalms 33 16 Non salvatur rex per multam virtutem, et gigas non liberabitur in multitudine virtutis suae.
Psalms 33 17 Fallax equus ad salutem, in abundantia autem virtutis suae non salvabit.
Psalms 33 18 Ecce oculi Domini super metuentes eum, in eos, qui sperant super misericordia eius,
Psalms 33 19 ut eruat a morte animas eorum et alat eos in fame.
Psalms 33 20 Anima nostra sustinet Dominum, quoniam adiutor et protector noster est;
Psalms 33 21 quia in eo laetabitur cor nostrum, et in nomine sancto eius speravimus.
Psalms 33 22 Fiat misericordia tua, Domine, super nos, quemadmodum speravimus in te.
Psalms 34 1 David, quando se mente alienatum simulavit coram Abimelech et, ab illo dimissus, abiit.
Psalms 34 2 ALEPH. Benedicam Dominum in omni tempore, semper laus eius in ore meo.
Psalms 34 3 BETH. In Domino gloriabitur anima mea, audiant mansueti et laetentur.
Psalms 34 4 GHIMEL. Magnificate Dominum mecum, et exaltemus nomen eius in idipsum.
Psalms 34 5 DALETH. Exquisivi Dominum, et exaudivit me et ex omnibus terroribus meis eripuit me.
Psalms 34 6 HE. Respicite ad eum, et illuminamini, et facies vestrae non confundentur.
Psalms 34 7 ZAIN. Iste pauper clamavit, et Dominus exaudivit eum et de omnibus tribulationibus eius salvavit eum.
Psalms 34 8 HETH. Vallabit angelus Domini in circuitu timentes eum et eripiet eos.
Psalms 34 9 TETH. Gustate et videte quoniam suavis est Dominus; beatus vir, qui sperat in eo.
Psalms 34 10 IOD. Timete Dominum, sancti eius, quoniam non est inopia timentibus eum.
Psalms 34 11 CAPH. Divites eguerunt et esurierunt, inquirentes autem Dominum non deficient omni bono.
Psalms 34 12 LAMED. Venite, filii, audite me: timorem Domini docebo vos.
Psalms 34 13 MEM. Quis est homo, qui vult vitam, diligit dies, ut videat bonum? -
Psalms 34 14 NUN. Prohibe linguam tuam a malo, et labia tua, ne loquantur dolum.
Psalms 34 15 SAMECH. Diverte a malo et fac bonum, inquire pacem et persequere eam.
Psalms 34 16 AIN. Oculi Domini super iustos, et aures eius in clamorem eorum.
Psalms 34 17 PHE. Vultus autem Domini super facientes mala, ut perdat de terra memoriam eorum.
Psalms 34 18 SADE. Clamaverunt, et Dominus exaudivit et ex omnibus tribulationibus eorum liberavit eos.
Psalms 34 19 COPH. Iuxta est Dominus iis, qui contrito sunt corde, et confractos spiritu salvabit.
Psalms 34 20 RES. Multae tribulationes iustorum, et de omnibus his liberabit eos Dominus.
Psalms 34 21 SIN. Custodit omnia ossa eorum, unum ex his non conteretur.
Psalms 34 22 TAU. Interficiet peccatorem malitia; et, qui oderunt iustum, punientur.
Psalms 34 23 PHE. Redimet Dominus animas servorum suorum; et non punientur omnes, qui sperant in eo.
Psalms 35 1 David. Iudica, Domine, iudicantes me; impugna impugnantes me.
Psalms 35 2 Apprehende clipeum et scutum et exsurge in adiutorium mihi.
Psalms 35 3 Effunde frameam et securim adversus eos, qui persequuntur me. Dic animae meae: “ Salus tua ego sum ”.
Psalms 35 4 Confundantur et revereantur quaerentes animam meam; avertantur retrorsum et confundantur cogitantes mihi mala.
Psalms 35 5 Fiant tamquam pulvis ante ventum, et angelus Domini impellens eos;
Psalms 35 6 fiat via illorum tenebrae et lubricum, et angelus Domini persequens eos.
Psalms 35 7 Quoniam gratis absconderunt mihi laqueum suum, gratis foderunt foveam animae meae.
Psalms 35 8 Veniat illi calamitas, quam ignorat, et captio, quam abscondit, apprehendat eum, et in eandem calamitatem ipse cadat.
Psalms 35 9 Anima autem mea exsultabit in Domino et delectabitur super salutari suo.
Psalms 35 10 Omnia ossa mea dicent: “ Domine, quis similis tibi? Eripiens inopem de manu fortiorum eius, egenum et pauperem a diripientibus eum ”.
Psalms 35 11 Surgentes testes iniqui, quae ignorabam, interrogabant me;
Psalms 35 12 retribuebant mihi mala pro bonis, desolatio est animae meae.
Psalms 35 13 Ego autem, cum infirmarentur, induebar cilicio, humiliabam in ieiunio animam meam; et oratio mea in sinu meo convertebatur.
Psalms 35 14 Quasi pro proximo et quasi pro fratre meo ambulabam, quasi lugens matrem contristatus incurvabar.
Psalms 35 15 Cum autem vacillarem, laetati sunt et convenerunt; convenerunt contra me percutientes, et ignoravi.
Psalms 35 16 Diripuerunt et non desistebant; tentaverunt me, subsannaverunt me subsannatione, frenduerunt super me dentibus suis.
Psalms 35 17 Domine, quamdiu aspicies? Restitue animam meam a malignitate eorum, a leonibus unicam meam.
Psalms 35 18 Confitebor tibi in ecclesia magna, in populo multo laudabo te.
Psalms 35 19 Non supergaudeant mihi inimici mei mendaces, qui oderunt me gratis et annuunt oculis.
Psalms 35 20 Etenim non pacifice loquebantur et contra mansuetos terrae dolos cogitabant.
Psalms 35 21 Et dilataverunt super me os suum; dixerunt: “ Euge, euge, viderunt oculi nostri ”. -
Psalms 35 22 Vidisti, Domine, ne sileas; Domine, ne discedas a me.
Psalms 35 23 Exsurge et evigila ad iudicium meum, Deus meus et Dominus meus, ad causam meam.
Psalms 35 24 Iudica me secundum iustitiam tuam, Domine Deus meus, et non supergaudeant mihi.
Psalms 35 25 Non dicant in cordibus suis: “ Euge animae nostrae ”; nec dicant: “ Devoravimus eum ”.
Psalms 35 26 Erubescant et revereantur simul, qui gratulantur malis meis; induantur confusione et reverentia, qui magna loquuntur super me
Psalms 35 27 Exsultent et laetentur, qui volunt iustitiam meam, et dicant semper: “ Magnificetur Dominus, qui vult pacem servi sui ”.
Psalms 35 28 Et lingua mea meditabitur iustitiam tuam, tota die laudem tuam.
Psalms 36 1 Magistro chori. David, servi Domini.
Psalms 36 2 Susurrat iniquitas ad impium in medio cordis eius; non est timor Dei ante oculos eius.
Psalms 36 3 Quoniam blanditur ipsi in conspectu eius, ut non inveniat iniquitatem suam et oderit.
Psalms 36 4 Verba oris eius iniquitas et dolus, desiit intellegere, ut bene ageret.
Psalms 36 5 Iniquitatem meditatus est in cubili suo, astitit omni viae non bonae, malitiam autem non odivit.
Psalms 36 6 Domine, in caelo misericordia tua, et veritas tua usque ad nubes;
Psalms 36 7 iustitia tua sicut montes Dei, iudicia tua abyssus multa: homines et iumenta salvabis, Domine.
Psalms 36 8 Quam pretiosa misericordia tua, Deus! Filii autem hominum in tegmine alarum tuarum sperabunt;
Psalms 36 9 inebriabuntur ab ubertate domus tuae, et torrente voluptatis tuae potabis eos.
Psalms 36 10 Quoniam apud te est fons vitae, et in lumine tuo videbimus lumen.
Psalms 36 11 Praetende misericordiam tuam scientibus te et iustitiam tuam his, qui recto sunt corde.
Psalms 36 12 Non veniat mihi pes superbiae, et manus peccatoris non moveat me.
Psalms 36 13 Ibi ceciderunt, qui operantur iniquitatem, expulsi sunt nec potuerunt stare.
Psalms 37 1 David. ALEPH. Noli aemulari in malignantibus neque zelaveris facientes iniquitatem,
Psalms 37 2 quoniam tamquam fenum velociter arescent et quemadmodum herba virens decident.
Psalms 37 3 BETH. Spera in Domino et fac bonitatem, et inhabitabis terram et pasceris in fide.
Psalms 37 4 Delectare in Domino, et dabit tibi petitiones cordis tui.
Psalms 37 5 GHIMEL. Committe Domino viam tuam et spera in eo, et ipse faciet;
Psalms 37 6 et educet quasi lumen iustitiam tuam et iudicium tuum tamquam meridiem.
Psalms 37 7 DALETH. Quiesce in Domino et exspecta eum; noli aemulari in eo, qui prosperatur in via sua, in homine, qui molitur insidias.
Psalms 37 8 HE. Desine ab ira et derelinque furorem, noli aemulari, quod vertit ad malum,
Psalms 37 9 quoniam qui malignantur, exterminabuntur, sustinentes autem Dominum ipsi hereditabunt terram.
Psalms 37 10 VAU. Et adhuc pusillum et non erit peccator, et quaeres locum eius et non invenies.
Psalms 37 11 Mansueti autem hereditabunt terram et delectabuntur in multitudine pacis.
Psalms 37 12 ZAIN. Insidiabitur peccator iusto et stridebit super eum dentibus suis.
Psalms 37 13 Dominus autem irridebit eum, quoniam prospicit quod veniet dies eius.
Psalms 37 14 HETH. Gladium evaginaverunt peccatores, intenderunt arcum suum, ut deiciant pauperem et inopem, ut trucident recte ambulantes in via.
Psalms 37 15 Gladius eorum intrabit in corda ipsorum, et arcus eorum confringetur.
Psalms 37 16 TETH. Melius est modicum iusto super divitias peccatorum multas,
Psalms 37 17 quoniam brachia peccatorum conterentur, confirmat autem iustos Dominus.
Psalms 37 18 IOD. Novit Dominus dies immaculatorum, et hereditas eorum in aeternum erit.
Psalms 37 19 Non confundentur in tempore malo et in diebus famis saturabuntur.
Psalms 37 20 CAPH. Quia peccatores peribunt, inimici vero Domini ut decor camporum deficient, quemadmodum fumus deficient.
Psalms 37 21 LAMED. Mutuatur peccator et non solvet, iustus autem miseretur et tribuet.
Psalms 37 22 Quia benedicti eius hereditabunt terram, maledicti autem eius exterminabuntur.
Psalms 37 23 MEM. A Domino gressus hominis confirmantur, et viam eius volet.
Psalms 37 24 Cum ceciderit, non collidetur, quia Dominus sustentat manum eius.
Psalms 37 25 NUN. Iunior fui et senui et non vidi iustum derelictum nec semen eius quaerens panem.
Psalms 37 26 Tota die miseretur et commodat, et semen illius in benedictione erit.
Psalms 37 27 SAMECH. Declina a malo et fac bonum, et inhabitabis in saeculum saeculi,
Psalms 37 28 quia Dominus amat iudicium et non derelinquet sanctos suos. AIN. Iniusti in aeternum disperibunt, et semen impiorum exterminabitur.
Psalms 37 29 Iusti autem hereditabunt terram et inhabitabunt in saeculum saeculi super eam.
Psalms 37 30 PHE. Os iusti meditabitur sapientiam, et lingua eius loquetur iudicium;
Psalms 37 31 lex Dei eius in corde ipsius, et non vacillabunt gressus eius.
Psalms 37 32 SADE. Considerat peccator iustum et quaerit mortificare eum;
Psalms 37 33 Dominus autem non derelinquet eum in manibus eius nec damnabit eum, cum iudicabitur illi.
Psalms 37 34 COPH. Exspecta Dominum et custodi viam eius, et exaltabit te, ut hereditate capias terram; cum exterminabuntur peccatores, videbis.
Psalms 37 35 RES. Vidi impium superexaltatum et elevatum sicut cedrum virentem;
Psalms 37 36 et transivi, et ecce non erat, et quaesivi eum, et non est inventus.
Psalms 37 37 SIN. Observa innocentiam et vide aequitatem, quoniam est posteritas homini pacifico.
Psalms 37 38 Iniusti autem disperibunt simul, posteritas impiorum exterminabitur.
Psalms 37 39 TAU. Salus autem iustorum a Domino, et protector eorum in tempore tribulationis.
Psalms 37 40 Et adiuvabit eos Dominus et liberabit eos et eruet eos a peccatoribus et salvabit eos, quia speraverunt in eo.
Psalms 38 1 PSALMUS. David. Ad commemorandum.
Psalms 38 2 Domine, ne in furore tuo arguas me neque in ira tua corripias me,
Psalms 38 3 quoniam sagittae tuae infixae sunt mihi, et descendit super me manus tua.
Psalms 38 4 Non est sanitas in carne mea a facie indignationis tuae, non est pax ossibus meis a facie peccatorum meorum.
Psalms 38 5 Quoniam iniquitates meae supergressae sunt caput meum et sicut onus grave gravant me nimis. -
Psalms 38 6 Putruerunt et corrupti sunt livores mei a facie insipientiae meae.
Psalms 38 7 Inclinatus sum et incurvatus nimis; tota die contristatus ingrediebar.
Psalms 38 8 Quoniam lumbi mei impleti sunt ardoribus, et non est sanitas in carne mea.
Psalms 38 9 Afflictus sum et humiliatus sum nimis, rugiebam a gemitu cordis mei.
Psalms 38 10 Domine, ante te omne desiderium meum, et gemitus meus a te non est absconditus.
Psalms 38 11 Palpitavit cor meum, dereliquit me virtus mea, et lumen oculorum meorum, et ipsum non est mecum.
Psalms 38 12 Amici mei et proximi mei procul a plaga mea steterunt, et propinqui mei de longe steterunt.
Psalms 38 13 Et laqueos posuerunt, qui quaerebant animam meam; et, qui requirebant mala mihi, locuti sunt insidias et dolos tota die meditabantur.
Psalms 38 14 Ego autem tamquam surdus non audiebam et sicut mutus non aperiens os suum;
Psalms 38 15 et factus sum sicut homo non audiens et non habens in ore suo redargutiones.
Psalms 38 16 Quoniam in te, Domine, speravi, tu exaudies, Domine Deus meus.
Psalms 38 17 Quia dixi: “Ne quando supergaudeant mihi; dum commoventur pedes mei, magnificantur super me ”.
Psalms 38 18 Quoniam ego in lapsum paratus sum, et dolor meus in conspectu meo semper.
Psalms 38 19 Quoniam iniquitatem meam annuntiabo et sollicitus sum de peccato meo.
Psalms 38 20 Inimici autem mei vivunt et confirmati sunt; et multiplicati sunt, qui oderunt me inique.
Psalms 38 21 Retribuentes mala pro bonis detrahebant mihi, pro eo quod sequebar bonitatem.
Psalms 38 22 Ne derelinquas me, Domine; Deus meus, ne discesseris a me.
Psalms 38 23 Festina in adiutorium meum, Domine, salus mea.
Psalms 39 1 Magistro chori, Idithun. PSALMUS. David.
Psalms 39 2 Dixi: “ Custodiam vias meas, ut non delinquam in lingua mea; ponam ori meo custodiam, donec consistit peccator adversum me ”.
Psalms 39 3 Tacens obmutui et silui absque ullo bono, et dolor meus renovatus est.
Psalms 39 4 Concaluit cor meum intra me, et in meditatione mea exarsit ignis.
Psalms 39 5 Locutus sum in lingua mea: “ Notum fac mihi, Domine, finem meum; et numerum dierum meorum quis est, ut sciam quam brevis sit vita mea ”.
Psalms 39 6 Ecce paucorum palmorum fecisti dies meos, et spatium vitae meae tamquam nihilum ante te. Etenim universa vanitas omnis homo constitutus est.
Psalms 39 7 Etenim ut imago pertransit homo. Etenim vanitas est et concitatur; thesaurizat et ignorat quis congregabit ea.
Psalms 39 8 Et nunc quae est exspectatio mea, Domine? Spes mea apud te est.
Psalms 39 9 Ab omnibus iniquitatibus meis erue me, opprobrium insipienti ne ponas me.
Psalms 39 10 Obmutui et non aperiam os meum, quoniam tu fecisti.
Psalms 39 11 Amove a me plagas tuas: ab ictu manus tuae ego defeci.
Psalms 39 12 In increpationibus, propter iniquitatem, corripuisti hominem, et tabescere fecisti, sicut tinea, desiderabilia eius. Etenim vanitas omnis homo.
Psalms 39 13 Exaudi orationem meam, Domine, et clamorem meum auribus percipe. Ad lacrimas meas ne obsurdescas, quoniam advena ego sum apud te, peregrinus sicut omnes patres mei.
Psalms 39 14 Avertere a me, ut refrigerer, priusquam abeam et non sim amplius.
Psalms 40 1 Magistro chori. David. PSALMUS.
Psalms 40 2 Exspectans exspectavi Dominum, et intendit mihi.
Psalms 40 3 Et exaudivit clamorem meum et eduxit me de lacu miseriae et de luto faecis; et statuit super petram pedes meos et firmavit gressus meos.
Psalms 40 4 Et immisit in os meum canticum novum, carmen Deo nostro. Videbunt multi et timebunt et sperabunt in Domino.
Psalms 40 5 Beatus vir, qui posuit Dominum spem suam et non respexit superbos et declinantes in mendacium.
Psalms 40 6 Multa fecisti tu, Domine Deus meus, mirabilia tua, et cogitationes tuas pro nobis: non est qui similis sit tibi. Si nuntiare et eloqui voluero, multiplicabuntur super numerum.
Psalms 40 7 Sacrificium et oblationem noluisti, aures autem fodisti mihi. Holocaustum et pro peccato non postulasti,
Psalms 40 8 tunc dixi: “ Ecce venio. In volumine libri scriptum est de me.
Psalms 40 9 Facere voluntatem tuam, Deus meus, volui; et lex tua in praecordiis meis ”.
Psalms 40 10 Annuntiavi iustitiam tuam in ecclesia magna; ecce labia mea non prohibebo, Domine, tu scisti.
Psalms 40 11 Iustitiam tuam non abscondi in corde meo, veritatem tuam et salutare tuum dixi. Non abscondi misericordiam tuam et veritatem tuam ab ecclesia magna.
Psalms 40 12 Tu autem, Domine, ne prohibeas miserationes tuas a me; misericordia tua et veritas tua semper suscipiant me,
Psalms 40 13 quoniam circumdederunt me mala, quorum non est numerus; comprehenderunt me iniquitates meae, et non potui videre. Multiplicatae sunt super capillos capitis mei, et cor meum dereliquit me.
Psalms 40 14 Complaceat tibi, Domine, ut eruas me; Domine, ad adiuvandum me festina.
Psalms 40 15 Confundantur et revereantur simul, qui quaerunt animam meam, ut auferant eam. Avertantur retrorsum et erubescant, qui volunt mihi mala.
Psalms 40 16 Obstupescant propter confusionem suam, qui dicunt mihi: “ Euge, euge ”.
Psalms 40 17 Exsultent et laetentur in te omnes quaerentes te; et dicant semper: “ Magnificetur Dominus ”, qui diligunt salutare tuum.
Psalms 40 18 Ego autem egenus et pauper sum; Dominus sollicitus est mei. Adiutor meus et liberator meus tu es; Deus meus, ne tardaveris.
Psalms 41 1 Magistro chori. PSALMUS. David.
Psalms 41 2 Beatus, qui intellegit de egeno; in die mala liberabit eum Dominus.
Psalms 41 3 Dominus servabit eum et vivificabit eum et beatum faciet eum in terra et non tradet eum in animam inimicorum eius.
Psalms 41 4 Dominus opem feret illi super lectum doloris eius; universum stratum eius versabis in infirmitate eius.
Psalms 41 5 Ego dixi: “ Domine, miserere mei; sana animam meam, quia peccavi tibi ”.
Psalms 41 6 Inimici mei dixerunt mala mihi: “ Quando morietur, et peribit nomen eius? ”.
Psalms 41 7 Et si ingrediebatur, ut visitaret, vana loquebatur; cor eius congregabat iniquitatem sibi, egrediebatur foras et detrahebat.
Psalms 41 8 Simul adversum me susurrabant omnes inimici mei; adversum me cogitabant mala mihi:
Psalms 41 9 “ Maleficium effusum est in eo; et, qui decumbit, non adiciet ut resurgat ”.
Psalms 41 10 Sed et homo pacis meae, in quo speravi, qui edebat panem meum, levavit contra me calcaneum.
Psalms 41 11 Tu autem, Domine, miserere mei et resuscita me, et retribuam eis.
Psalms 41 12 In hoc cognovi quoniam voluisti me, quia non gaudebit inimicus meus super me;
Psalms 41 13 me autem propter innocentiam suscepisti et statuisti me in conspectu tuo in aeternum.
Psalms 41 14 Benedictus Dominus, Deus Israel, a saeculo et usque in saeculum. Fiat, fiat.
Psalms 42 1 Magistro chori. Maskil. Filiorum Core.
Psalms 42 2 Quemadmodum desiderat cervus ad fontes aquarum, ita desiderat anima mea ad te, Deus.
Psalms 42 3 Sitivit anima mea ad Deum, Deum vivum; quando veniam et apparebo ante faciem Dei?
Psalms 42 4 Fuerunt mihi lacrimae meae panis die ac nocte, dum dicitur mihi cotidie: “ Ubi est Deus tuus? ”.
Psalms 42 5 Haec recordatus sum et effudi in me animam meam; quoniam transibam in locum tabernaculi admirabilis usque ad domum Dei in voce exsultationis et confessionis multitudinis festa celebrantis.
Psalms 42 6 Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
Psalms 42 7 In meipso anima mea contristata est; propterea memor ero tui de terra Iordanis et Hermonim, de monte Misar.
Psalms 42 8 Abyssus abyssum invocat in voce cataractarum tuarum; omnes gurgites tui et fluctus tui super me transierunt.
Psalms 42 9 In die mandavit Dominus misericordiam suam, et nocte canticum eius apud me est: oratio ad Deum vitae meae.
Psalms 42 10 Dicam Deo: “ Susceptor meus es. Quare oblitus es mei, et quare contristatus incedo, dum affligit me inimicus? ”.
Psalms 42 11 Dum confringuntur ossa mea, exprobraverunt mihi, qui tribulant me, dum dicunt mihi quotidie: “ Ubi est Deus tuus? ”. -
Psalms 42 12 Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
Psalms 43 1 Iudica me, Deus, et discerne causam meam de gente non sancta; ab homine iniquo et doloso erue me.
Psalms 43 2 Quia tu es Deus refugii mei; quare me reppulisti, et quare tristis incedo, dum affligit me inimicus?
Psalms 43 3 Emitte lucem tuam et veritatem tuam; ipsae me deducant et adducant in montem sanctum tuum et in tabernacula tua.
Psalms 43 4 Et introibo ad altare Dei, ad Deum laetitiae exsultationis meae. Confitebor tibi in cithara, Deus, Deus meus.
Psalms 43 5 Quare tristis es, anima mea, et quare conturbaris in me? Spera in Deo, quoniam adhuc confitebor illi, salutare vultus mei et Deus meus.
Psalms 44 1 Magistro chori. Filiorum Core. Maskil.
Psalms 44 2 Deus, auribus nostris audivimus; patres nostri annuntiaverunt nobis opus, quod operatus es in diebus eorum, in diebus antiquis.
Psalms 44 3 Tu manu tua gentes depulisti et plantasti illos, afflixisti populos et dilatasti eos.
Psalms 44 4 Nec enim in gladio suo possederunt terram, et brachium eorum non salvavit eos; sed dextera tua et brachium tuum et illuminatio vultus tui, quoniam complacuisti in eis.
Psalms 44 5 Tu es rex meus et Deus meus, qui mandas salutes Iacob.
Psalms 44 6 In te inimicos nostros proiecimus, et in nomine tuo conculcavimus insurgentes in nos. -
Psalms 44 7 Non enim in arcu meo sperabo, et gladius meus non salvabit me.
Psalms 44 8 Tu autem salvasti nos de affligentibus nos et odientes nos confudisti.
Psalms 44 9 In Deo gloriabimur tota die et in nomine tuo confitebimur in saeculum.
Psalms 44 10 Nunc autem reppulisti et confudisti nos et non egredieris, Deus, cum virtutibus nostris.
Psalms 44 11 Convertisti nos retrorsum coram inimicis nostris; et, qui oderunt nos, diripuerunt sibi.
Psalms 44 12 Dedisti nos tamquam oves ad vescendum et in gentibus dispersisti nos.
Psalms 44 13 Vendidisti populum tuum sine lucro nec ditior factus es in commutatione eorum.
Psalms 44 14 Posuisti nos opprobrium vicinis nostris, subsannationem et derisum his, qui sunt in circuitu nostro.
Psalms 44 15 Posuisti nos similitudinem in gentibus, commotionem capitis in populis.
Psalms 44 16 Tota die verecundia mea contra me est, et confusio faciei meae cooperuit me
Psalms 44 17 a voce exprobrantis et obloquentis, a facie inimici et ultoris.
Psalms 44 18 Haec omnia venerunt super nos, nec obliti sumus te et inique non egimus in testamentum tuum.
Psalms 44 19 Et non recessit retro cor nostrum, nec declinaverunt gressus nostri a via tua;
Psalms 44 20 sed humiliasti nos in loco vulpium et operuisti nos umbra mortis.
Psalms 44 21 Si obliti fuerimus nomen Dei nostri et si expanderimus manus nostras ad deum alienum,
Psalms 44 22 nonne Deus requiret ista? Ipse enim novit abscondita cordis.
Psalms 44 23 Quoniam propter te mortificamur tota die, aestimati sumus sicut oves occisionis.
Psalms 44 24 Evigila, quare obdormis, Domine? Exsurge et ne repellas in finem.
Psalms 44 25 Quare faciem tuam avertis, oblivisceris inopiae nostrae et tribulationis nostrae?
Psalms 44 26 Quoniam humiliata est in pulvere anima nostra, conglutinatus est in terra venter noster. Exsurge, Domine, adiuva nos et redime nos propter misericordiam tuam.
Psalms 45 1 Magistro chori. Secundum " Lilia... ". Filiorum Core. Maskil. Canticum amoris.
Psalms 45 2 Eructavit cor meum verbum bonum, dico ego opera mea regi. Lingua mea calamus scribae velociter scribentis.
Psalms 45 3 Speciosus forma es prae filiis hominum, diffusa est gratia in labiis tuis, propterea benedixit te Deus in aeternum.
Psalms 45 4 Accingere gladio tuo super femur tuum, potentissime, magnificentia tua et ornatu tuo.
Psalms 45 5 Et ornatu tuo procede, currum ascende propter veritatem et mansuetudinem et iustitiam. Et doceat te mirabilia dextera tua:
Psalms 45 6 sagittae tuae acutae - populi sub te cadent - in corda inimicorum regis.
Psalms 45 7 Sedes tua, Deus, in saeculum saeculi; sceptrum aequitatis sceptrum regni tui.
Psalms 45 8 Dilexisti iustitiam et odisti iniquitatem, propterea unxit te Deus, Deus tuus, oleo laetitiae prae consortibus tuis.
Psalms 45 9 Myrrha et aloe et casia omnia vestimenta tua; e domibus eburneis chordae delectant te.
Psalms 45 10 Filiae regum in pretiosis tuis; astitit regina a dextris tuis ornata auro ex Ophir. -
Psalms 45 11 Audi, filia, et vide et inclina aurem tuam et obliviscere populum tuum et domum patris tui;
Psalms 45 12 et concupiscet rex speciem tuam. Quoniam ipse est dominus tuus, et adora eum.
Psalms 45 13 Filia Tyri cum muneribus; vultum tuum deprecabuntur divites plebis.
Psalms 45 14 Gloriosa nimis filia regis intrinsecus, texturis aureis circumamicta.
Psalms 45 15 In vestibus variegatis adducetur regi; virgines post eam, proximae eius, afferuntur tibi.
Psalms 45 16 Afferuntur in laetitia et exsultatione, adducuntur in domum regis.
Psalms 45 17 Pro patribus tuis erunt tibi filii; constitues eos principes super omnem terram.
Psalms 45 18 Memor ero nominis tui in omni generatione et generatione; propterea populi confitebuntur tibi in aeternum et in saeculum saeculi.
Psalms 46 1 Magistro chori. Filiorum Core. Secundum " Virgines... ". Canticum.
Psalms 46 2 Deus est nobis refugium et virtus, adiutorium in tribulationibus inventus est nimis.
Psalms 46 3 Propterea non timebimus, dum turbabitur terra, et transferentur montes in cor maris.
Psalms 46 4 Fremant et intumescant aquae eius, conturbentur montes in elatione eius.
Psalms 46 5 Fluminis rivi laetificant civitatem Dei, sancta tabernacula Altissimi.
Psalms 46 6 Deus in medio eius, non commovebitur; adiuvabit eam Deus mane diluculo.
Psalms 46 7 Fremuerunt gentes, commota sunt regna; dedit vocem suam, liquefacta est terra.
Psalms 46 8 Dominus virtutum nobiscum, refugium nobis Deus Iacob.
Psalms 46 9 Venite et videte opera Domini, quae posuit prodigia super terram. Auferet bella usque ad finem terrae,
Psalms 46 10 arcum conteret et confringet arma et scuta comburet igne.
Psalms 46 11 Vacate et videte quoniam ego sum Deus: exaltabor in gentibus et exaltabor in terra.
Psalms 46 12 Dominus virtutum nobiscum, refugium nobis Deus Iacob.
Psalms 47 1 Magistro chori. Filiorum Core. PSALMUS.
Psalms 47 2 Omnes gentes, plaudite manibus, iubilate Deo in voce exsultationis,
Psalms 47 3 quoniam Dominus Altissimus, terribilis, rex magnus super omnem terram.
Psalms 47 4 Subiecit populos nobis et gentes sub pedibus nostris.
Psalms 47 5 Elegit nobis hereditatem nostram, gloriam Iacob, quem dilexit.
Psalms 47 6 Ascendit Deus in iubilo, et Dominus in voce tubae.
Psalms 47 7 Psallite Deo, psallite; psallite regi nostro, psallite.
Psalms 47 8 Quoniam rex omnis terrae Deus, psallite sapienter.
Psalms 47 9 Regnavit Deus super gentes, Deus sedet super sedem sanctam suam.
Psalms 47 10 Principes populorum congregati sunt cum populo Dei Abraham, quoniam Dei sunt scuta terrae: vehementer elevatus est.
Psalms 48 1 Canticum. PSALMUS. Filiorum Core.
Psalms 48 2 Magnus Dominus et laudabilis nimis in civitate Dei nostri.
Psalms 48 3 Mons sanctus eius collis speciosus, exsultatio universae terrae. Mons Sion, extrema aquilonis, civitas regis magni.
Psalms 48 4 Deus in domibus eius notus factus est ut refugium.
Psalms 48 5 Quoniam ecce reges congregati sunt, convenerunt in unum.
Psalms 48 6 Ipsi cum viderunt, sic admirati sunt, conturbati sunt, diffugerunt;
Psalms 48 7 illic tremor apprehendit eos, dolores ut parturientis.
Psalms 48 8 In spiritu orientis conteres naves Tharsis.
Psalms 48 9 Sicut audivimus, sic vidimus in civitate Domini virtutum, in civitate Dei nostri; Deus fundavit eam in aeternum.
Psalms 48 10 Recogitamus, Deus, misericordiam tuam in medio templi tui.
Psalms 48 11 Secundum nomen tuum, Deus, sic et laus tua in fines terrae; iustitia plena est dextera tua.
Psalms 48 12 Laetetur mons Sion, et exsultent filiae Iudae propter iudicia tua.
Psalms 48 13 Circumdate Sion et complectimini eam, numerate turres eius.
Psalms 48 14 Ponite corda vestra in virtute eius et percurrite domos eius, ut enarretis in progenie altera.
Psalms 48 15 Quoniam hic est Deus, Deus noster in aeternum et in saeculum saeculi; ipse ducet nos in saecula.
Psalms 49 1 Magistro chori. Filiorum Core. PSALMUS.
Psalms 49 2 Audite haec, omnes gentes; auribus percipite, omnes, qui habitatis orbem:
Psalms 49 3 quique humiles et viri nobiles, simul in unum dives et pauper!
Psalms 49 4 Os meum loquetur sapientiam, et meditatio cordis mei prudentiam.
Psalms 49 5 Inclinabo in parabolam aurem meam, aperiam in psalterio aenigma meum.
Psalms 49 6 Cur timebo in diebus malis, cum iniquitas supplantantium circumdabit me?
Psalms 49 7 Qui confidunt in virtute sua et in multitudine divitiarum suarum gloriantur.
Psalms 49 8 Etenim seipsum non redimet homo; non dabit Deo propitiationem suam.
Psalms 49 9 Nimium est pretium redemptionis animae eius: ad ultimum deficiet,
Psalms 49 10 ut vivat usque in finem nec videat interitum.
Psalms 49 11 Et videbit sapientes morientes; simul insipiens et stultus peribunt et relinquent alienis divitias suas.
Psalms 49 12 Sepulcra eorum domus illorum in aeternum; tabernacula eorum in progeniem et progeniem, etsi vocaverunt nominibus suis terras suas.
Psalms 49 13 Et homo, cum sit in honore, non permanebit; comparatus est iumentis, quae pereunt, et similis factus est illis.
Psalms 49 14 Haec via illorum, quorum fiducia in semetipsis, et finis eorum, qui complacent in ore suo.
Psalms 49 15 Sicut oves in inferno positi sunt, mors depascet eos; descendent praecipites ad sepulcrum, et figura eorum erit in consumptionem: infernus habitaculum eorum.
Psalms 49 16 Verumtamen Deus redimet animam meam, de manu inferi vere suscipiet me.
Psalms 49 17 Ne timueris, cum dives factus fuerit homo, et cum multiplicata fuerit gloria domus eius,
Psalms 49 18 quoniam, cum interierit, non sumet omnia, neque descendet cum eo gloria eius.
Psalms 49 19 Cum animae suae in vita ipsius benedixerit: “ Laudabunt te quod benefecisti tibi ”,
Psalms 49 20 tamen introibit ad progeniem patrum suorum, qui in aeternum non videbunt lumen.
Psalms 49 21 Homo, cum in honore esset, non intellexit; comparatus est iumentis, quae pereunt, et similis factus est illis.
Psalms 50 1 PSALMUS. Asaph. Deus deorum, Dominus, locutus est et vocavit terram a solis ortu usque ad occasum.
Psalms 50 2 Ex Sion speciosa decore Deus illuxit,
Psalms 50 3 Deus noster veniet et non silebit: ignis consumens est in conspectu eius, et in circuitu eius tempestas valida.
Psalms 50 4 Advocabit caelum desursum et terram discernere populum suum:
Psalms 50 5 “ Congregate mihi sanctos meos, qui disposuerunt testamentum meum in sacrificio ”.
Psalms 50 6 Et annuntiabunt caeli iustitiam eius, quoniam Deus iudex est.
Psalms 50 7 “ Audi, populus meus, et loquar, Israel, et testificabor adversum te: Deus, Deus tuus, ego sum.
Psalms 50 8 Non in sacrificiis tuis arguam te; holocausta enim tua in conspectu meo sunt semper.
Psalms 50 9 Non accipiam de domo tua vitulos neque de gregibus tuis hircos.
Psalms 50 10 Quoniam meae sunt omnes ferae silvarum, iumentorum mille in montibus.
Psalms 50 11 Cognovi omnia volatilia caeli; et, quod movetur in agro, meum est.
Psalms 50 12 Si esuriero non dicam tibi; meus est enim orbis terrae et plenitudo eius.
Psalms 50 13 Numquid manducabo carnes taurorum aut sanguinem hircorum potabo?
Psalms 50 14 Immola Deo sacrificium laudis et redde Altissimo vota tua;
Psalms 50 15 et invoca me in die tribulationis: eruam te, et honorificabis me ”.
Psalms 50 16 Peccatori autem dixit Deus: “ Quare tu enarras praecepta mea et assumis testamentum meum in os tuum?
Psalms 50 17 Tu vero odisti disciplinam et proiecisti sermones meos retrorsum.
Psalms 50 18 Si videbas furem, currebas cum eo; et cum adulteris erat portio tua.
Psalms 50 19 Os tuum dimittebas ad malitiam, et lingua tua concinnabat dolos.
Psalms 50 20 Sedens adversus fratrem tuum loquebaris et adversus filium matris tuae proferebas opprobrium.
Psalms 50 21 Haec fecisti, et tacui. Existimasti quod eram tui similis. Arguam te et statuam illa contra faciem tuam.
Psalms 50 22 Intellegite haec, qui obliviscimini Deum, ne quando rapiam, et non sit qui eripiat.
Psalms 50 23 Qui immolabit sacrificium laudis, honorificabit me; et, qui immaculatus est in via, ostendam illi salutare Dei ”.
Psalms 51 1 Magistro chori. PSALMUS. David,
Psalms 51 2 cum venit ad eum Nathan propheta, postquam cum Bethsabee peccavit.
Psalms 51 3 Miserere mei, Deus, secundum misericordiam tuam; et secundum multitudinem miserationum tuarum dele iniquitatem meam.
Psalms 51 4 Amplius lava me ab iniquitate mea et a peccato meo munda me.
Psalms 51 5 Quoniam iniquitatem meam ego cognosco, et peccatum meum contra me est semper.
Psalms 51 6 Tibi, tibi soli peccavi et malum coram te feci, ut iustus inveniaris in sententia tua et aequus in iudicio tuo.
Psalms 51 7 Ecce enim in iniquitate generatus sum, et in peccato concepit me mater mea.
Psalms 51 8 Ecce enim veritatem in corde dilexisti et in occulto sapientiam manifestasti mihi.
Psalms 51 9 Asperges me hyssopo, et mundabor; lavabis me, et super nivem dealbabor.
Psalms 51 10 Audire me facies gaudium et laetitiam, et exsultabunt ossa, quae contrivisti.
Psalms 51 11 Averte faciem tuam a peccatis meis et omnes iniquitates meas dele.
Psalms 51 12 Cor mundum crea in me, Deus, et spiritum firmum innova in visceribus meis.
Psalms 51 13 Ne proicias me a facie tua et spiritum sanctum tuum ne auferas a me.
Psalms 51 14 Redde mihi laetitiam salutaris tui et spiritu promptissimo confirma me.
Psalms 51 15 Docebo iniquos vias tuas, et impii ad te convertentur.
Psalms 51 16 Libera me de sanguinibus, Deus, Deus salutis meae, et exsultabit lingua mea iustitiam tuam.
Psalms 51 17 Domine, labia mea aperies, et os meum annuntiabit laudem tuam.
Psalms 51 18 Non enim sacrificio delectaris; holocaustum, si offeram, non placebit.
Psalms 51 19 Sacrificium Deo spiritus contribulatus; cor contritum et humiliatum, Deus, non despicies.
Psalms 51 20 Benigne fac, Domine, in bona voluntate tua Sion, ut aedificentur muri Ierusalem.
Psalms 51 21 Tunc acceptabis sacrificium iustitiae, oblationes et holocausta; tunc imponent super altare tuum vitulos.
Psalms 52 1 Magistro chori. Maskil. David,
Psalms 52 2 postquam Doeg Edomita ad Saul venit eique narravit dicens: " David intravit in domum Abimelech ".
Psalms 52 3 Quid gloriaris in malitia, qui potens es iniquitate?
Psalms 52 4 Tota die insidias cogitasti; lingua tua sicut novacula acuta, qui facis dolum.
Psalms 52 5 Dilexisti malitiam super benignitatem, mendacium magis quam loqui aequitatem.
Psalms 52 6 Dilexisti omnia verba perditionis, lingua dolosa.
Psalms 52 7 Propterea Deus destruet te in finem; evellet te et emigrabit te de tabernaculo et radicem tuam de terra viventium.
Psalms 52 8 Videbunt iusti et timebunt et super eum ridebunt:
Psalms 52 9 “ Ecce homo, qui non posuit Deum refugium suum, sed speravit in multitudine divitiarum suarum et praevaluit in insidiis suis ”.
Psalms 52 10 Ego autem sicut virens oliva in domo Dei. Speravi in misericordia Dei in aeternum et in saeculum saeculi.
Psalms 52 11 Confitebor tibi in saeculum, quia fecisti; et exspectabo nomen tuum, quoniam bonum est, in conspectu sanctorum tuorum.
Psalms 53 1 Magistro chori. Secundum " Mahalat ". Maskil. David. Dixit insipiens in corde suo: “ Non est Deus ”.
Psalms 53 2 Corrupti sunt et abominationes operati sunt; non est qui faciat bonum.
Psalms 53 3 Deus de caelo prospexit super filios hominum, ut videat si est intellegens, aut requirens Deum.
Psalms 53 4 Omnes declinaverunt, simul corrupti sunt; non est qui faciat bonum, non est usque ad unum.
Psalms 53 5 Nonne scient omnes, qui operantur iniquitatem, qui devorant plebem meam ut cibum panis? Deum non invocaverunt;
Psalms 53 6 illic trepidaverunt timore, et non erat timor. Quoniam Deus dissipavit ossa eorum, qui te obsidebant, confusi sunt, quoniam Deus sprevit eos. -
Psalms 53 7 Quis dabit ex Sion salutare Israel? Cum converterit Deus captivitatem plebis suae, exsultabit Iacob, et laetabitur Israel.
Psalms 54 1 Magistro chori. Fidibus. Maskil. David,
Psalms 54 2 postquam Ziphaei ad Saul venerunt dicentes: " Ecce David apud nos abditus latet ".
Psalms 54 3 Deus, in nomine tuo salvum me fac et in virtute tua iudica me.
Psalms 54 4 Deus, exaudi orationem meam, auribus percipe verba oris mei!
Psalms 54 5 Quoniam superbi insurrexerunt adversum me, et fortes quaesierunt animam meam et non proposuerunt Deum ante conspectum suum.
Psalms 54 6 Ecce enim Deus adiuvat me, et Dominus susceptor est animae meae.
Psalms 54 7 Converte mala super inimicos meos et in veritate tua disperde illos.
Psalms 54 8 Voluntarie sacrificabo tibi, confitebor nomini tuo, Domine, quoniam bonum est;
Psalms 54 9 quoniam ex omni tribulatione eripuit me, et super inimicos meos despexit oculus meus.
Psalms 55 1 Magistro chori. Fidibus. Maskil. David.
Psalms 55 2 Auribus percipe, Deus, orationem meam et ne abscondaris a deprecatione mea;
Psalms 55 3 intende mihi et exaudi me. Excussus sum in meditatione mea et conturbatus sum
Psalms 55 4 a voce inimici et a tribulatione peccatoris. Quoniam devolverunt in me iniquitatem et in ira molesti erant mihi.
Psalms 55 5 Cor meum torquetur intra me, et formido mortis cecidit super me.
Psalms 55 6 Timor et tremor venerunt super me, et contexit me pavor. -
Psalms 55 7 Et dixi: “ Quis dabit mihi pennas sicut columbae, et volabo et requiescam?
Psalms 55 8 Ecce elongabo fugiens et manebo in solitudine.
Psalms 55 9 Exspectabo eum, qui salvum me faciat a spiritu procellae et tempestate ”.
Psalms 55 10 Dissipa, Domine, divide linguas eorum, quoniam vidi violentiam et contentionem in civitate.
Psalms 55 11 Die ac nocte circumeunt eam super muros eius,
Psalms 55 12 iniquitas et labor et insidiae in medio eius; et non defecit de plateis eius fraudulentia et dolus.
Psalms 55 13 Quoniam si inimicus meus maledixisset mihi, sustinuissem utique; et si is qui oderat me, super me magnificatus fuisset, abscondissem me forsitan ab eo.
Psalms 55 14 Tu vero, homo coaequalis meus, familiaris meus et notus meus,
Psalms 55 15 qui simul habuimus dulce consortium: in domo Dei ambulavimus in concursu.
Psalms 55 16 Veniat mors super illos, et descendant in infernum viventes, quoniam nequitiae in habitaculis eorum, in medio eorum.
Psalms 55 17 Ego autem ad Deum clamabo, et Dominus salvabit me.
Psalms 55 18 Vespere et mane et meridie meditabor et ingemiscam, et exaudiet vocem meam.
Psalms 55 19 Redimet in pace animam meam ab his, qui impugnant me, quoniam in multis sunt adversum me.
Psalms 55 20 Exaudiet Deus et humiliabit illos, qui est ante saecula. Non enim est illis commutatio, et non timuerunt Deum.
Psalms 55 21 Extendit manum suam in socios; contaminavit foedus suum.
Psalms 55 22 Lene super butyrum est os eius, pugna autem cor illius: molliti sunt sermones eius super oleum, et ipsi sunt gladii destricti. -
Psalms 55 23 Iacta super Dominum curam tuam, et ipse te enutriet; non dabit in aeternum fluctuationem iusto.
Psalms 55 24 Tu vero, Deus, deduces eos in puteum interitus. Viri sanguinum et dolosi non dimidiabunt dies suos; ego autem sperabo in te, Domine.
Psalms 56 1 Magistro chori. Secundum " Ionat elem rehoqim ". David. Miktam. Cum Gath Philistaei eum tenerent.
Psalms 56 2 Miserere mei, Deus, quoniam conculcavit me homo, tota die impugnans oppressit me.
Psalms 56 3 Conculcaverunt me inimici mei tota die, quoniam multi pugnant adversum me, Altissime.
Psalms 56 4 In quacumque die timebo, ego in te sperabo.
Psalms 56 5 In Deo, cuius laudabo sermonem, in Deo speravi; non timebo: quid faciet mihi caro?
Psalms 56 6 Tota die rem meam perturbabant, adversum me omnes cogitationes eorum in malum.
Psalms 56 7 Concitabant iurgia, insidiabantur, ipsi calcaneum meum observabant. Sicut quaesierunt animam meam,
Psalms 56 8 ita pro iniquitate retribue illis, in ira populos prosterne, Deus.
Psalms 56 9 Peregrinationes meas tu numerasti: pone lacrimas meas in utre tuo; nonne in supputatione tua?
Psalms 56 10 Tunc convertentur inimici mei retrorsum, in quacumque die invocavero: ecce cognovi quoniam Deus meus es.
Psalms 56 11 In Deo, cuius laudabo sermonem, in Domino, cuius laudabo sermonem,
Psalms 56 12 in Deo speravi; non timebo: quid faciet mihi homo?
Psalms 56 13 Super me sunt, Deus, vota tua; reddam laudationes tibi,
Psalms 56 14 quoniam eripuisti animam meam de morte et pedes meos de lapsu, ut ambulem coram Deo in lumine viventium.
Psalms 57 1 Magistro chori. Secundum " Ne destruxeris ". David. Miktam. Quando a Saul in cavernam fugit.
Psalms 57 2 Miserere mei, Deus, miserere mei, quoniam in te confugit anima mea; et in umbra alarum tuarum confugiam, donec transeant insidiae.
Psalms 57 3 Clamabo ad Deum Altissimum, Deum, qui benefecit mihi.
Psalms 57 4 Mittet de caelo et liberabit me; dabit in opprobrium conculcantes me. Mittet Deus misericordiam suam et veritatem suam.
Psalms 57 5 Anima mea recumbit in medio catulorum leonum devorantium filios hominum. Dentes eorum arma et sagittae, et lingua eorum gladius acutus.
Psalms 57 6 Exaltare super caelos, Deus, super omnem terram gloria tua.
Psalms 57 7 Laqueum paraverunt pedibus meis, et incurvavit se anima mea; foderunt ante faciem meam foveam, et ipsi inciderunt in eam.
Psalms 57 8 Paratum cor meum, Deus, paratum cor meum;
Psalms 57 9 cantabo et psalmum dicam. Exsurge, gloria mea; exsurge, psalterium et cithara, excitabo auroram.
Psalms 57 10 Confitebor tibi in populis, Domine, et psalmum dicam tibi in nationibus,
Psalms 57 11 quoniam magnificata est usque ad caelos misericordia tua, et usque ad nubes veritas tua.
Psalms 57 12 Exaltare super caelos, Deus, super omnem terram gloria tua.
Psalms 58 1 Magistro chori. Secundum " Ne destruxeris ". David. Miktam.
Psalms 58 2 Numquid vere, potentes, iustitiam loquimini, recte iudicatis filios hominum?
Psalms 58 3 Etenim in corde iniquitates operamini, in terra violentiam manus vestrae concinnant.
Psalms 58 4 Alienati sunt peccatores ab utero; erraverunt a ventre, qui loquuntur falsa.
Psalms 58 5 Venenum illis in similitudinem serpentis, sicut aspidis surdae et obturantis aures suas,
Psalms 58 6 quae non exaudiet vocem incantantium et venefici incantantis sapienter.
Psalms 58 7 Deus, contere dentes eorum in ore ipsorum; molas leonum confringe, Domine.
Psalms 58 8 Diffluant tamquam aqua decurrens, sicut fenum conculcatum arescant.
Psalms 58 9 Sicut limax, quae tabescens transit, sicut abortivum mulieris, quod non vidit solem.
Psalms 58 10 Priusquam sentiant ollae vestrae rhamnum, sicut viventes, sicut ardor irae absorbet eos.
Psalms 58 11 Laetabitur iustus, cum viderit vindictam, pedes suos lavabit in sanguine peccatoris.
Psalms 58 12 Et dicet homo: “ Utique est fructus iusto, utique est Deus iudicans eos in terra ”.
Psalms 59 1 Magistro chori. Secundum " Ne destruxeris ". David. Miktam. Quando Saul viros misit, qui domum observarent et eum occiderent.
Psalms 59 2 Eripe me de inimicis meis, Deus meus, et ab insurgentibus in me protege me.
Psalms 59 3 Eripe me de operantibus iniquitatem et de viris sanguinum salva me.
Psalms 59 4 Quia ecce insidiati sunt animae meae, irruerunt in me fortes.
Psalms 59 5 Neque delictum neque peccatum in me est, Domine; sine iniquitate mea currunt et praeparantur. Exsurge in occursum meum et vide;
Psalms 59 6 et tu, Domine, Deus virtutum, Deus Israel, evigila ad visitandas omnes gentes; non miserearis omnibus, qui infideliter operantur.
Psalms 59 7 Revertentur ad vesperam et latrabunt ut canes et circuibunt civitatem.
Psalms 59 8 Ecce eructabunt ore suo, et gladius in labiis eorum: “ Quis enim audit? ”.
Psalms 59 9 Et tu, Domine, deridebis eos, subsannabis omnes gentes.
Psalms 59 10 Fortitudo mea, tibi attendam, quia, Deus, praesidium meum es.
Psalms 59 11 Deus meus, misericordia eius praeveniet me. Deus faciet, ut despiciam inimicos meos.
Psalms 59 12 Ne occidas eos, ne quando obliviscatur populus meus; disperge illos in virtute tua et prosterne eos, protector meus, Domine.
Psalms 59 13 Peccatum oris eorum, sermo labiorum ipsorum, et comprehendantur in superbia sua. Propter exsecrationem et mendacium, quod loquuntur,
Psalms 59 14 consume eos in furore, consume, et non erunt; et scient quia Deus dominabitur Iacob et finium terrae.
Psalms 59 15 Revertentur ad vesperam et latrabunt ut canes et circuibunt civitatem.
Psalms 59 16 Ipsi errabunt ad manducandum; si vero non fuerint saturati, murmurabunt.
Psalms 59 17 Ego autem cantabo fortitudinem tuam et exsultabo mane misericordiam tuam, quia factus es praesidium meum et refugium meum in die tribulationis meae.
Psalms 59 18 Fortitudo mea, tibi psallam, quia, Deus, praesidium meum es: Deus meus misericordia mea.
Psalms 60 1 Magistro chori. Secundum " Lilium praecepti ". Miktam. David. Ad docendum.
Psalms 60 2 Quando contra Aram Naharaim et Aram Soba egressus est, et quando Ioab reversus devicit Edom in valle Salis: duodecim milia (hominum).
Psalms 60 3 Deus, reppulisti nos, destruxisti nos. Iratus es. Convertere ad nos!
Psalms 60 4 Concussisti terram, confregisti eam; sana contritiones eius, quia commota est.
Psalms 60 5 Ostendisti populo tuo dura, potasti nos vino vertiginis.
Psalms 60 6 Dedisti metuentibus te signum, ut fugiant a facie arcus.
Psalms 60 7 Ut liberentur dilecti tui, salvos fac dextera tua et exaudi nos.
Psalms 60 8 Deus locutus est in sancto suo: “ Laetabor et partibor Sichimam et convallem Succoth metibor.
Psalms 60 9 Meus est Galaad, et meus est Manasses, et Ephraim fortitudo capitis mei. Iuda sceptrum meum,
Psalms 60 10 Moab olla lavacri mei. Super Idumaeam extendam calceamentum meum, super Philistaeam vociferabor ”.
Psalms 60 11 Quis adducet me in civitatem munitam? Quis deducet me usque in Idumaeam?
Psalms 60 12 Nonne tu, Deus, qui reppulisti nos; et non egredieris, Deus, in virtutibus nostris? Da nobis auxilium de tribulatione, quia vana salus hominis.
Psalms 60 13 In Deo faciemus virtutem, et ipse conculcabit tribulantes nos.
Psalms 61 1 Magistro chori. Fidibus. David.
Psalms 61 2 Exaudi, Deus, deprecationem meam, intende orationi meae.
Psalms 61 3 A finibus terrae ad te clamavi, dum anxiaretur cor meum. In petram inaccessam mihi deduc me!
Psalms 61 4 Quia factus es spes mea, turris fortitudinis a facie inimici.
Psalms 61 5 Inhabitabo in tabernaculo tuo in saecula, protegar in velamento alarum tuarum,
Psalms 61 6 quoniam tu, Deus meus, exaudisti vota mea, dedisti hereditatem timentium nomen tuum.
Psalms 61 7 Dies super dies regis adicies, annos eius usque in diem generationis et generationis.
Psalms 61 8 Sedeat in aeternum in conspectu Dei; misericordia et veritas servent eum.
Psalms 61 9 Sic psalmum dicam nomini tuo in saeculum saeculi, ut reddam vota mea de die in diem.
Psalms 62 1 Magistro chori. Secundum Iduthun. PSALMUS. David.
Psalms 62 2 In Deo tantum quiesce, anima mea, ab ipso enim salutare meum.
Psalms 62 3 Verumtamen ipse refugium meum et salutare meum, praesidium meum; non movebor amplius.
Psalms 62 4 Quousque irruitis in hominem, contunditis universi vos tamquam parietem inclinatum et maceriam depulsam?
Psalms 62 5 Verumtamen de excelso suo cogitaverunt depellere; delectabantur mendacio. Ore suo benedicebant et corde suo maledicebant.
Psalms 62 6 In Deo tantum quiesce, anima mea, quoniam ab ipso patientia mea.
Psalms 62 7 Verumtamen ipse Deus meus et salutare meum, praesidium meum; non movebor.
Psalms 62 8 In Deo salutare meum et gloria mea; Deus fortitudinis meae, et refugium meum in Deo est.
Psalms 62 9 Sperate in eo, omnis congregatio populi, effundite coram illo corda vestra; Deus refugium nobis.
Psalms 62 10 Verumtamen vanitas filii Adam, mendacium filii hominum. In stateram si conscendant, super fumum leves sunt omnes.
Psalms 62 11 Nolite sperare in violentia et in rapina nolite decipi; divitiae si affluant, nolite cor apponere.
Psalms 62 12 Semel locutus est Deus, duo haec audivi: quia potestas Deo est,
Psalms 62 13 et tibi, Domine, misericordia; quia tu reddes unicuique iuxta opera sua.
Psalms 63 1 PSALMUS. David, cum in deserto Iudae commoraretur.
Psalms 63 2 Deus, Deus meus es tu, ad te de luce vigilo. Sitivit in te anima mea, te desideravit caro mea. In terra deserta et arida et inaquosa,
Psalms 63 3 sic in sancto apparui tibi, ut viderem virtutem tuam et gloriam tuam.
Psalms 63 4 Quoniam melior est misericordia tua super vitas, labia mea laudabunt te.
Psalms 63 5 Sic benedicam te in vita mea et in nomine tuo levabo manus meas.
Psalms 63 6 Sicut adipe et pinguedine repleatur anima mea, et labiis exsultationis laudabit os meum.
Psalms 63 7 Cum memor ero tui super stratum meum, in matutinis meditabor de te,
Psalms 63 8 quia fuisti adiutor meus, et in velamento alarum tuarum exsultabo.
Psalms 63 9 Adhaesit anima mea post te, me suscepit dextera tua.
Psalms 63 10 Ipsi vero in ruinam quaesierunt animam meam, introibunt in inferiora terrae,
Psalms 63 11 tradentur in potestatem gladii, partes vulpium erunt.
Psalms 63 12 Rex vero laetabitur in Deo; gloriabuntur omnes, qui iurant in eo, quia obstructum est os loquentium iniqua.
Psalms 64 1 Magistro chori. PSALMUS. David.
Psalms 64 2 Exaudi, Deus, vocem meam in meditatione mea; a timore inimici custodi animam meam.
Psalms 64 3 Protege me a conventu malignantium, a multitudine operantium iniquitatem.
Psalms 64 4 Qui exacuerunt ut gladium linguas suas, intenderunt sagittas suas, venefica verba,
Psalms 64 5 ut sagittent in occultis immaculatum. Subito sagittabunt eum et non timebunt,
Psalms 64 6 firmaverunt sibi consilium nequam. Disputaverunt, ut absconderent laqueos, dixerunt: “ Quis videbit eos? ”.
Psalms 64 7 Excogitaverunt iniqua, perfecerunt excogitata consilia. Interiora hominis et cor eius abyssus.
Psalms 64 8 Et sagittavit illos Deus; subito factae sunt plagae eorum,
Psalms 64 9 et infirmavit eos lingua eorum. Caput movebunt omnes, qui videbunt eos,
Psalms 64 10 et timebit omnis homo; et annuntiabunt opera Dei et facta eius intellegent.
Psalms 64 11 Laetabitur iustus in Domino et sperabit in eo, et gloriabuntur omnes recti corde.
Psalms 65 1 Magistro chori. PSALMUS. David. Canticum.
Psalms 65 2 Te decet hymnus, Deus, in Sion; et tibi reddetur votum in Ierusalem.
Psalms 65 3 Qui audis orationem, ad te omnis caro veniet propter iniquitatem.
Psalms 65 4 Etsi praevaluerunt super nos impietates nostrae, tu propitiaberis eis.
Psalms 65 5 Beatus, quem elegisti et assumpsisti; inhabitabit in atriis tuis. Replebimur bonis domus tuae, sanctitate templi tui.
Psalms 65 6 Mirabiliter in aequitate exaudies nos, Deus salutis nostrae, spes omnium finium terrae et maris longinqui.
Psalms 65 7 Firmans montes in virtute tua, accinctus potentia.
Psalms 65 8 Compescens sonitum maris, sonitum fluctuum eius et tumultum populorum.
Psalms 65 9 Et timebunt, qui habitant terminos terrae, a signis tuis; exitus orientis et occidentis delectabis.
Psalms 65 10 Visitasti terram et inebriasti eam; multiplicasti locupletare eam. Flumen Dei repletum est aquis; parasti frumenta illorum, quoniam ita parasti eam.
Psalms 65 11 Sulcos eius irrigans, glebas eius complanans; imbribus emollis eam, benedicis germini eius.
Psalms 65 12 Coronasti annum benignitate tua, et vestigia tua stillabunt pinguedinem.
Psalms 65 13 Stillabunt pascua deserti, et exsultatione colles accingentur.
Psalms 65 14 Induta sunt ovibus prata, et valles abundabunt frumento; clamabunt, etenim hymnum dicent.
Psalms 66 1 Magistro chori. Canticum. PSALMUS. Iubilate Deo, omnis terra,
Psalms 66 2 psalmum dicite gloriae nominis eius, glorificate laudem eius.
Psalms 66 3 Dicite Deo: “ Quam terribilia sunt opera tua. Prae multitudine virtutis tuae blandientur tibi inimici tui.
Psalms 66 4 Omnis terra adoret te et psallat tibi, psalmum dicat nomini tuo ”.
Psalms 66 5 Venite et videte opera Dei, terribilis in adinventionibus super filios hominum.
Psalms 66 6 Convertit mare in aridam, et in flumine pertransibunt pede; ibi laetabimur in ipso.
Psalms 66 7 Qui dominatur in virtute sua in aeternum, oculi eius super gentes respiciunt; rebelles non exaltentur in semetipsis.
Psalms 66 8 Benedicite, gentes, Deum nostrum et auditam facite vocem laudis eius;
Psalms 66 9 qui posuit animam nostram ad vitam et non dedit in commotionem pedes nostros.
Psalms 66 10 Quoniam probasti nos, Deus; igne nos examinasti, sicut examinatur argentum.
Psalms 66 11 Induxisti nos in laqueum, posuisti tribulationes in dorso nostro.
Psalms 66 12 Imposuisti homines super capita nostra, transivimus per ignem et aquam, et eduxisti nos in refrigerium.
Psalms 66 13 Introibo in domum tuam in holocaustis; reddam tibi vota mea,
Psalms 66 14 quae protulerunt labia mea, et locutum est os meum in tribulatione mea.
Psalms 66 15 Holocausta medullata offeram tibi cum incenso arietum, offeram tibi boves cum hircis.
Psalms 66 16 Venite, audite, et narrabo, omnes, qui timetis Deum, quanta fecit animae meae.
Psalms 66 17 Ad ipsum ore meo clamavi et exaltavi in lingua mea.
Psalms 66 18 Iniquitatem si aspexi in corde meo, non exaudiet Dominus.
Psalms 66 19 Propterea exaudivit Deus, attendit voci deprecationis meae.
Psalms 66 20 Benedictus Deus, qui non amovit orationem meam et misericordiam suam a me.
Psalms 67 1 Magistro chori. Fidibus. PSALMUS. Canticum.
Psalms 67 2 Deus misereatur nostri et benedicat nobis; illuminet vultum suum super nos,
Psalms 67 3 ut cognoscatur in terra via tua, in omnibus gentibus salutare tuum.
Psalms 67 4 Confiteantur tibi populi, Deus; confiteantur tibi populi omnes.
Psalms 67 5 Laetentur et exsultent gentes, quoniam iudicas populos in aequitate et gentes in terra dirigis.
Psalms 67 6 Confiteantur tibi populi, Deus; confiteantur tibi populi omnes.
Psalms 67 7 Terra dedit fructum suum; benedicat nos Deus, Deus noster,
Psalms 67 8 benedicat nos Deus, et metuant eum omnes fines terrae.
Psalms 68 1 Magistro chori. David. PSALMUS. Canticum.
Psalms 68 2 Exsurgit Deus, et dissipantur inimici eius; et fugiunt, qui oderunt eum, a facie eius.
Psalms 68 3 Sicut dissipatur fumus, tu dissipas; sicut fluit cera a facie ignis, sic pereunt peccatores a facie Dei.
Psalms 68 4 Et iusti laetentur et exsultent in conspectu Dei et delectentur in laetitia.
Psalms 68 5 Cantate Deo, psalmum dicite nomini eius; iter facite ei, qui fertur super nubes: Dominus nomen illi. Iubilate in conspectu eius;
Psalms 68 6 pater orphanorum et iudex viduarum, Deus in habitaculo sancto suo.
Psalms 68 7 Deus, qui inhabitare facit desolatos in domo, qui educit vinctos in prosperitatem; verumtamen rebelles habitabunt in arida terra. -
Psalms 68 8 Deus, cum egredereris in conspectu populi tui, cum pertransires in deserto,
Psalms 68 9 terra mota est, etiam caeli distillaverunt a facie Dei Sinai, a facie Dei Israel.
Psalms 68 10 Pluviam voluntariam effundebas, Deus; hereditatem tuam infirmatam, tu refecisti eam.
Psalms 68 11 Animalia tua habitabant in ea, parasti in bonitate tua pauperi, Deus.
Psalms 68 12 Dominus dat verbum; virgines annuntiantes bona sunt agmen ingens:
Psalms 68 13 “ Reges exercituum fugiunt, fugiunt, et species domus dividit spolia.
Psalms 68 14 Et vos dormitis inter medias caulas: alae columbae nitent argento, et pennae eius pallore auri.
Psalms 68 15 Dum dispergit Omnipotens reges super eam, nive dealbatur Selmon ”.
Psalms 68 16 Mons Dei mons Basan, mons cacuminum mons Basan.
Psalms 68 17 Ut quid invidetis, montes cacuminum, monti, in quo beneplacitum est Deo inhabitare? Etenim Dominus habitabit in finem.
Psalms 68 18 Currus Dei decem milia milium: Dominus venit de Sinai in sancta.
Psalms 68 19 Ascendisti in altum, captivam duxisti captivitatem; accepisti in donum homines, ut etiam rebelles habitent apud Dominum Deum.
Psalms 68 20 Benedictus Dominus die cotidie; portabit nos Deus salutarium nostrorum.
Psalms 68 21 Deus noster, Deus ad salvandum; et Domini, Domini exitus mortis.
Psalms 68 22 Verumtamen Deus confringet capita inimicorum suorum, verticem capillatum perambulantium in delictis suis.
Psalms 68 23 Dixit Dominus: “ Ex Basan reducam, reducam de profundo maris,
Psalms 68 24 ut intingatur pes tuus in sanguine, lingua canum tuorum ex inimicis portionem inveniat ”.
Psalms 68 25 Viderunt ingressus tuos, Deus, ingressus Dei mei, regis mei in sancta.
Psalms 68 26 Praecedunt cantores, postremi veniunt psallentes. in medio iuvenculae tympanistriae.
Psalms 68 27 “ In ecclesiis benedicite Deo, Domino, vos de fontibus Israel ”.
Psalms 68 28 Ibi Beniamin adulescentulus ducens eos, principes Iudae cum turma sua, principes Zabulon, principes Nephthali.
Psalms 68 29 Manda, Deus, virtuti tuae; confirma hoc, Deus, quod operatus es in nobis.
Psalms 68 30 A templo tuo in Ierusalem tibi afferent reges munera.
Psalms 68 31 Increpa feram arundinis, congregationem taurorum in vitulis populorum: prosternant se cum laminis argenti. Dissipa gentes, quae bella volunt.
Psalms 68 32 Venient optimates ex Aegypto, Aethiopia praeveniet manus suas Deo.
Psalms 68 33 Regna terrae, cantate Deo, psallite Domino, psallite Deo,
Psalms 68 34 qui fertur super caelum caeli ad orientem; ecce dabit vocem suam, vocem virtutis.
Psalms 68 35 Tribuite virtutem Deo. Super Israel magnificentia eius, et virtus eius in nubibus.
Psalms 68 36 Mirabilis, Deus, de sanctuario tuo! Deus Israel ipse tribuet virtutem et fortitudinem plebi suae. Benedictus Deus!
Psalms 69 1 Magistro chori. Secundum " Lilia... ". David.
Psalms 69 2 Salvum me fac, Deus, quoniam venerunt aquae usque ad guttur meum.
Psalms 69 3 Infixus sum in limo profundi, et non est substantia; veni in profunda aquarum, et fluctus demersit me.
Psalms 69 4 Laboravi clamans, raucae factae sunt fauces meae; defecerunt oculi mei, dum spero in Deum meum.
Psalms 69 5 Multiplicati sunt super capillos capitis mei, qui oderunt me gratis. Confortati sunt, qui persecuti sunt me inimici mei mendaces; quae non rapui, tunc exsolvebam.
Psalms 69 6 Deus, tu scis insipientiam meam, et delicta mea a te non sunt abscondita.
Psalms 69 7 Non erubescant in me, qui exspectant te, Domine, Domine virtutum. Non confundantur super me, qui quaerunt te, Deus Israel.
Psalms 69 8 Quoniam propter te sustinui opprobrium, operuit confusio faciem meam;
Psalms 69 9 extraneus factus sum fratribus meis et peregrinus filiis matris meae.
Psalms 69 10 Quoniam zelus domus tuae comedit me, et opprobria exprobrantium tibi ceciderunt super me.
Psalms 69 11 Et flevi in ieiunio animam meam, et factum est in opprobrium mihi.
Psalms 69 12 Et posui vestimentum meum cilicium, et factus sum illis in parabolam.
Psalms 69 13 Adversum me loquebantur, qui sedebant in porta, et in me canebant, qui bibebant vinum.
Psalms 69 14 Ego vero orationem meam ad te, Domine, in tempore beneplaciti, Deus. In multitudine misericordiae tuae exaudi me, in veritate salutis tuae.
Psalms 69 15 Eripe me de luto, ut non infigar, eripiar ab iis, qui oderunt me, et de profundis aquarum.
Psalms 69 16 Non me demergat fluctus aquarum, neque absorbeat me profundum, neque urgeat super me puteus os suum.
Psalms 69 17 Exaudi me, Domine, quoniam benigna est misericordia tua; secundum multitudinem miserationum tuarum respice in me.
Psalms 69 18 Et ne avertas faciem tuam a puero tuo; quoniam tribulor, velociter exaudi me.
Psalms 69 19 Accede ad animam meam, vindica eam, propter inimicos meos redime me.
Psalms 69 20 Tu scis opprobrium meum et confusionem meam et reverentiam meam. - In conspectu tuo sunt omnes, qui tribulant me;
Psalms 69 21 opprobrium contrivit cor meum, et elangui. Et sustinui, qui simul contristaretur, et non fuit, et qui consolaretur, et non inveni.
Psalms 69 22 Et dederunt in escam meam fel et in siti mea potaverunt me aceto.
Psalms 69 23 Fiat mensa eorum coram ipsis in laqueum et in retributiones et in scandalum.
Psalms 69 24 Obscurentur oculi eorum, ne videant, et lumbos eorum semper infirma.
Psalms 69 25 Effunde super eos iram tuam, et furor irae tuae comprehendat eos.
Psalms 69 26 Fiat commoratio eorum deserta, et in tabernaculis eorum non sit qui inhabitet.
Psalms 69 27 Quoniam, quem tu percussisti, persecuti sunt, et super dolorem eius, quem vulnerasti, addiderunt.
Psalms 69 28 Appone iniquitatem super iniquitatem eorum, et non veniant ad iustitiam tuam.
Psalms 69 29 Deleantur de libro viventium et cum iustis non scribantur.
Psalms 69 30 Ego autem sum pauper et dolens; salus tua, Deus, suscipit me.
Psalms 69 31 Laudabo nomen Dei cum cantico et magnificabo eum in laude.
Psalms 69 32 Et placebit Domino super taurum, super vitulum cornua producentem et ungulas.
Psalms 69 33 Videant humiles et laetentur; quaerite Deum, et vivet cor vestrum,
Psalms 69 34 quoniam exaudivit pauperes Dominus et vinctos suos non despexit.
Psalms 69 35 Laudent illum caeli et terra, maria et omnia reptilia in eis.
Psalms 69 36 Quoniam Deus salvam faciet Sion et aedificabit civitates Iudae; et inhabitabunt ibi et possidebunt eam.
Psalms 69 37 Et semen servorum eius hereditabunt eam; et, qui diligunt nomen eius, habitabunt in ea.
Psalms 70 1 Magistro chori. David. Ad commemorandum.
Psalms 70 2 Deus, in adiutorium meum intende; Domine, ad adiuvandum me festina.
Psalms 70 3 Confundantur et revereantur, qui quaerunt animam meam. Avertantur retrorsum et erubescant, qui volunt mihi mala.
Psalms 70 4 Convertantur propter confusionem suam, qui dicunt mihi: “ Euge, euge ”.
Psalms 70 5 Exsultent et laetentur in te omnes, qui quaerunt te; et dicant semper: “ Magnificetur Deus ”, qui diligunt salutare tuum.
Psalms 70 6 Ego vero egenus et pauper sum; Deus, ad me festina. Adiutor meus et liberator meus es tu; Domine, ne moreris.
Psalms 71 1 In te, Domine, speravi, non confundar in aeternum.
Psalms 71 2 In iustitia tua libera me et eripe me; inclina ad me aurem tuam et salva me.
Psalms 71 3 Esto mihi in rupem praesidii et in domum munitam, ut salvum me facias, quoniam fortitudo mea et refugium meum es tu.
Psalms 71 4 Deus meus, eripe me de manu peccatoris et de manu contra legem agentis et iniqui.
Psalms 71 5 Quoniam tu es exspectatio mea, Domine; Domine, spes mea a iuventute mea.
Psalms 71 6 Super te innixus sum ex utero, de ventre matris meae tu es susceptor meus; in te laus mea semper.
Psalms 71 7 Tamquam prodigium factus sum multis, et tu adiutor fortis. -
Psalms 71 8 Repleatur os meum laude tua, tota die magnitudine tua.
Psalms 71 9 Ne proicias me in tempore senectutis; cum defecerit virtus mea, ne derelinquas me.
Psalms 71 10 Quia dixerunt inimici mei mihi, et, qui observabant animam meam, consilium fecerunt in unum
Psalms 71 11 dicentes: “ Deus dereliquit eum! Persequimini et comprehendite eum, quia non est qui eripiat ”.
Psalms 71 12 Deus, ne elongeris a me; Deus meus, in auxilium meum festina.
Psalms 71 13 Confundantur et deficiant adversantes animae meae; operiantur confusione et pudore, qui quaerunt mala mihi.
Psalms 71 14 Ego autem semper sperabo et adiciam super omnem laudem tuam.
Psalms 71 15 Os meum annuntiabit iustitiam tuam, tota die salutare tuum: quae dinumerare nescivi.
Psalms 71 16 Veniam ad potentias Domini; Domine, memorabor iustitiae tuae solius.
Psalms 71 17 Deus, docuisti me a iuventute mea; et usque nunc annuntiabo mirabilia tua.
Psalms 71 18 Et usque in senectam et senium, Deus, ne derelinquas me, donec annuntiem brachium tuum generationi omni, quae ventura est. Potentia tua 
Psalms 71 19 et iustitia tua, Deus, usque in altissima, qui fecisti magnalia: Deus, quis similis tibi?
Psalms 71 20 Quantas ostendisti mihi tribulationes multas et malas; iterum vivificasti me et de abyssis terrae iterum reduxisti me.
Psalms 71 21 Multiplicabis magnitudinem meam et conversus consolaberis me.
Psalms 71 22 Nam et ego confitebor tibi in psalterio veritatem tuam, Deus meus; psallam tibi in cithara, Sanctus Israel.
Psalms 71 23 Exsultabunt labia mea, cum cantavero tibi, et anima mea, quam redemisti;
Psalms 71 24 sed et lingua mea tota die meditabitur iustitiam tuam, cum confusi et reveriti fuerint, qui quaerunt mala mihi.
Psalms 72 1 Salomonis. Deus, iudicium tuum regi da et iustitiam tuam filio regis;
Psalms 72 2 iudicet populum tuum in iustitia et pauperes tuos in iudicio.
Psalms 72 3 Afferant montes pacem populo, et colles iustitiam.
Psalms 72 4 Iudicabit pauperes populi et salvos faciet filios inopis et humiliabit calumniatorem.
Psalms 72 5 Et permanebit cum sole et ante lunam in generatione et generationem.
Psalms 72 6 Descendet sicut pluvia in gramen, et sicut imber irrigans terram.
Psalms 72 7 Florebit in diebus eius iustitia et abundantia pacis, donec auferatur luna.
Psalms 72 8 Et dominabitur a mari usque ad mare et a flumine usque ad terminos orbis terrarum.
Psalms 72 9 Coram illo procident incolae deserti, et inimici eius terram lingent.
Psalms 72 10 Reges Tharsis et insulae munera offerent, reges Arabum et Saba dona adducent.
Psalms 72 11 Et adorabunt eum omnes reges, omnes gentes servient ei.
Psalms 72 12 Quia liberabit inopem clamantem et pauperem, cui non erat adiutor.
Psalms 72 13 Parcet pauperi et inopi et animas pauperum salvas faciet.
Psalms 72 14 Ex oppressione et violentia redimet animas eorum, et pretiosus erit sanguis eorum coram illo. -
Psalms 72 15 Et vivet, et dabitur ei de auro Arabiae, et orabunt pro ipso semper; tota die benedicent ei.
Psalms 72 16 Et erit ubertas frumenti in terra, in summis montium fluctuabit, sicut Libanus fructus eius; et florebunt de civitate sicut fenum terrae.
Psalms 72 17 Sit nomen eius benedictum in saecula, ante solem permanebit nomen eius. Et benedicentur in ipso omnes tribus terrae, omnes gentes magnificabunt eum.
Psalms 72 18 Benedictus Dominus Deus, Deus Israel, qui facit mirabilia solus.
Psalms 72 19 Et benedictum nomen maiestatis eius in aeternum; et replebitur maiestate eius omnis terra. Fiat, fiat. 
Psalms 73 1 PSALMUS. Asaph. Quam bonus rectis est Deus, Deus his, qui mundo sunt corde!
Psalms 73 2 Mei autem paene moti sunt pedes, paene effusi sunt gressus mei,
Psalms 73 3 quia zelavi super gloriantes, pacem peccatorum videns.
Psalms 73 4 Quia non sunt eis impedimenta, sanus et pinguis est venter eorum.
Psalms 73 5 In labore mortalium non sunt et cum hominibus non flagellantur.
Psalms 73 6 Ideo quasi torques est eis superbia, et tamquam indumentum operuit eos violentia.
Psalms 73 7 Prodit quasi ex adipe iniquitas eorum, erumpunt cogitationes cordis.
Psalms 73 8 Subsannaverunt et locuti sunt nequitiam, iniquitatem ab excelso locuti sunt.
Psalms 73 9 Posuerunt in caelo os suum, et lingua eorum transivit in terra.
Psalms 73 10 Ideo in alto sedent, et aquae plenae non pervenient ad eos.
Psalms 73 11 Et dixerunt: “ Quomodo scit Deus, et si est scientia in Excelso? ”.
Psalms 73 12 Ecce ipsi peccatores et abundantes in saeculo multiplicaverunt divitias.
Psalms 73 13 Et dixi: “ Ergo sine causa mundavi cor meum et lavi in innocentia manus meas;
Psalms 73 14 et fui flagellatus tota die, et castigatio mea in matutinis ”.
Psalms 73 15 Si dixissem: “ Loquar ut illi ”, ecce generationem filiorum tuorum prodidissem.
Psalms 73 16 Et cogitabam, ut cognoscerem hoc; labor erat in oculis meis,
Psalms 73 17 donec intravi in sanctuarium Dei et intellexi novissima eorum.
Psalms 73 18 Verumtamen in lubrico posuisti eos, deiecisti eos in ruinas.
Psalms 73 19 Quomodo facti sunt in desolationem! Subito defecerunt, perierunt prae horrore.
Psalms 73 20 Velut somnium evigilantis, Domine, surgens imaginem ipsorum contemnes.
Psalms 73 21 Quia exacerbatum est cor meum, et renes mei compuncti sunt;
Psalms 73 22 et ego insipiens factus sum et nescivi: ut iumentum factus sum apud te.
Psalms 73 23 Ego autem semper tecum; tenuisti manum dexteram meam.
Psalms 73 24 In consilio tuo deduces me et postea cum gloria suscipies me.
Psalms 73 25 Quis enim mihi est in caelo? Et tecum nihil volui super terram.
Psalms 73 26 Defecit caro mea et cor meum; Deus cordis mei, et pars mea Deus in aeternum.
Psalms 73 27 Quia ecce, qui elongant se a te, peribunt; perdidisti omnes, qui fornicantur abs te.
Psalms 73 28 Mihi autem adhaerere Deo bonum est, ponere in Domino Deo spem meam, ut annuntiem omnes operationes tuas in portis filiae Sion.
Psalms 74 1 Maskil. Asaph. Ut quid, Deus, reppulisti in finem, iratus est furor tuus super oves pascuae tuae?
Psalms 74 2 Memor esto congregationis tuae, quam possedisti ab initio. Redemisti virgam hereditatis tuae: mons Sion, in quo habitasti.
Psalms 74 3 Leva gressus tuos in ruinas sempiternas: omnia vastavit inimicus in sancto.
Psalms 74 4 Rugierunt, qui oderunt te, in medio congregationis tuae; posuerunt signa sua in signa.
Psalms 74 5 Visi sunt quasi in altum securim vibrantes in silva condensa.
Psalms 74 6 Exciderunt ianuas eius in idipsum; in securi et ascia deiecerunt.
Psalms 74 7 Incenderunt igni sanctuarium tuum, in terram polluerunt tabernaculum nominis tui;
Psalms 74 8 dixerunt in corde suo: “ Opprimamus eos simul ”. Combusserunt omnes congregationes Dei in terra.
Psalms 74 9 Signa nostra non vidimus; iam non est propheta, et apud nos non est qui cognoscat amplius.
Psalms 74 10 Usquequo, Deus, improperabit inimicus, spernet adversarius nomen tuum in finem?
Psalms 74 11 Ut quid avertis manum tuam et tenes dexteram tuam in medio sinu tuo?
Psalms 74 12 Deus autem rex noster ante saecula, operatus est salutes in medio terrae.
Psalms 74 13 Tu conscidisti in virtute tua mare, contribulasti capita draconum in aquis.
Psalms 74 14 Tu confregisti capita Leviathan, dedisti eum escam monstris maris.
Psalms 74 15 Tu dirupisti fontes et torrentes; tu siccasti fluvios perennes.
Psalms 74 16 Tuus est dies, et tua est nox, tu fabricatus es luminaria et solem.
Psalms 74 17 Tu statuisti omnes terminos terrae, aestatem et hiemem, tu plasmasti ea.
Psalms 74 18 Memor esto huius: inimicus improperavit Domino, et populus insipiens sprevit nomen tuum.
Psalms 74 19 Ne tradas bestiis animas confitentes tibi et animas pauperum tuorum ne obliviscaris in finem.
Psalms 74 20 Respice in testamentum, quia repleta sunt latibula terrae tentoriis violentiae.
Psalms 74 21 Ne revertatur humilis factus confusus; pauper et inops laudabunt nomen tuum.
Psalms 74 22 Exsurge, Deus, iudica causam tuam; memor esto improperiorum tuorum, quae ab insipiente fiunt tota die.
Psalms 74 23 Ne obliviscaris voces inimicorum tuorum; tumultus adversariorum tuorum ascendit semper.
Psalms 75 1 Magistro chori. Secundum " Ne destruxeris ". PSALMUS. Asaph. Canticum.
Psalms 75 2 Confitebimur tibi, Deus; confitebimur et invocabimus nomen tuum: narrabimus mirabilia tua.
Psalms 75 3 Cum statuero tempus, ego iustitias iudicabo.
Psalms 75 4 Si liquefacta est terra et omnes, qui habitant in ea, ego confirmavi columnas eius.
Psalms 75 5 Dixi gloriantibus: “ Nolite gloriari! ” et delinquentibus: “Nolite exaltare cornu!
Psalms 75 6 Nolite exaltare in altum cornu vestrum; nolite loqui adversus Deum proterva ”.
Psalms 75 7 Quia neque ab oriente neque ab occidente neque a desertis exaltatio.
Psalms 75 8 Quoniam Deus iudex est: hunc humiliat et hunc exaltat.
Psalms 75 9 Quia calix in manu Domini vini meri plenus mixto. Et inclinavit ex hoc in hoc; verumtamen usque ad faeces epotabunt, bibent omnes peccatores terrae.
Psalms 75 10 Ego autem annuntiabo in saeculum, cantabo Deo Iacob.
Psalms 75 11 Et omnia cornua peccatorum confringam, et exaltabuntur cornua iusti.
Psalms 76 1 Magistro chori. Fidibus. PSALMUS. Asaph. Canticum.
Psalms 76 2 Notus in Iudaea Deus, in Israel magnum nomen eius.
Psalms 76 3 Et est in Salem tabernaculum eius, et habitatio eius in Sion.
Psalms 76 4 Ibi confregit coruscationes arcus, scutum, gladium et bellum.
Psalms 76 5 Illuminans tu, Mirabilis, a montibus direptionis.
Psalms 76 6 Spoliati sunt potentes corde, dormierunt somnum suum, et non invenerunt omnes viri fortes manus suas.
Psalms 76 7 Ab increpatione tua, Deus Iacob, dormitaverunt auriga et equus.
Psalms 76 8 Tu terribilis es, et quis resistet tibi? Ex tunc ira tua.
Psalms 76 9 De caelo auditum fecisti iudicium; terra tremuit et quievit,
Psalms 76 10 cum exsurgeret in iudicium Deus, ut salvos faceret omnes mansuetos terrae.
Psalms 76 11 Quoniam furor hominis confitebitur tibi, et reliquiae furoris diem festum agent tibi.
Psalms 76 12 Vovete et reddite Domino Deo vestro; omnes in circuitu eius afferant munera Terribili,
Psalms 76 13 ei, qui aufert spiritum principum, terribili apud reges terrae.
Psalms 77 1 Magistro chori. Secundum Idithun. Asaph. PSALMUS.
Psalms 77 2 Voce mea ad Dominum clamavi; voce mea ad Deum, et intendit mihi.
Psalms 77 3 In die tribulationis meae Deum exquisivi, manus meae nocte expansae sunt et non fatigantur. Renuit consolari anima mea;
Psalms 77 4 memor sum Dei et ingemisco, exerceor, et deficit spiritus meus.
Psalms 77 5 Vigiles tenuisti palpebras oculi mei; turbatus sum et non sum locutus.
Psalms 77 6 Cogitavi dies antiquos et annos aeternos in mente habui.
Psalms 77 7 Meditatus sum nocte cum corde meo et exercitabar et scobebam spiritum meum.
Psalms 77 8 Numquid in aeternum proiciet Deus, aut non apponet, ut complacitior sit adhuc?
Psalms 77 9 Aut deficiet in finem misericordia sua, cessabit verbum a generatione in generationem?
Psalms 77 10 Aut obliviscetur misereri Deus, aut continebit in ira sua misericordias suas?
Psalms 77 11 Et dixi: “ Hoc vulnus meum: mutatio dexterae Excelsi ”.
Psalms 77 12 Memor ero operum Domini, memor ero ab initio mirabilium tuorum.
Psalms 77 13 Et meditabor in omnibus operibus tuis et in adinventionibus tuis exercebor.
Psalms 77 14 Deus, in sancto via tua; quis deus magnus sicut Deus noster?
Psalms 77 15 Tu es Deus, qui facis mirabilia, notam fecisti in populis virtutem tuam.
Psalms 77 16 Redemisti in brachio tuo populum tuum, filios Iacob et Ioseph.
Psalms 77 17 Viderunt te aquae, Deus, viderunt te aquae et doluerunt; etenim commotae sunt abyssi.
Psalms 77 18 Effuderunt aquas nubila, vocem dederunt nubes, etenim sagittae tuae transeunt.
Psalms 77 19 Vox tonitrui tui in rota; illuxerunt coruscationes tuae orbi terrae, commota est et contremuit terra.
Psalms 77 20 In mari via tua, et semitae tuae in aquis multis; et vestigia tua non cognoscuntur.
Psalms 77 21 Deduxisti sicut oves populum tuum in manu Moysi et Aaron.
Psalms 78 1 Maskil. Asaph. Attendite, popule meus, doctrinam meam; inclinate aurem vestram in verba oris mei.
Psalms 78 2 Aperiam in parabolis os meum, eloquar arcana aetatis antiquae.
Psalms 78 3 Quanta audivimus et cognovimus ea, et patres nostri narraverunt nobis,
Psalms 78 4 non occultabimus a filiis eorum, generationi alteri narrantes laudes Domini et virtutes eius et mirabilia eius, quae fecit.
Psalms 78 5 Constituit testimonium in Iacob et legem posuit in Israel; quanta mandaverat patribus nostris nota facere ea filiis suis,
Psalms 78 6 ut cognoscat generatio altera, filii, qui nascentur. Exsurgent et narrabunt filiis suis,
Psalms 78 7 ut ponant in Deo spem suam et non obliviscantur operum Dei et mandata eius custodiant.
Psalms 78 8 Ne fiant sicut patres eorum, generatio rebellis et exasperans; generatio, quae non firmavit cor suum, et non fuit fidelis Deo spiritus eius.
Psalms 78 9 Filii Ephraim, intendentes et mittentes arcum, conversi sunt in die belli.
Psalms 78 10 Non custodierunt testamentum Dei et in lege eius renuerunt ambulare.
Psalms 78 11 Et obliti sunt factorum eius et mirabilium eius, quae ostendit eis.
Psalms 78 12 Coram patribus eorum fecit mirabilia in terra Aegypti, in campo Taneos.
Psalms 78 13 Scidit mare et perduxit eos et statuit aquas quasi in utre.
Psalms 78 14 Et deduxit eos in nube per diem et per totam noctem in illuminatione ignis.
Psalms 78 15 Scidit petram in eremo et adaquavit eos velut abyssus multa.
Psalms 78 16 Et eduxit rivulos de petra et deduxit tamquam flumina aquas.
Psalms 78 17 Et apposuerunt adhuc peccare ei, in iram excitaverunt Excelsum in inaquoso.
Psalms 78 18 Et tentaverunt Deum in cordibus suis, petentes escas animabus suis;
Psalms 78 19 et contra Deum locuti sunt, dixerunt: “ Numquid poterit Deus parare mensam in deserto? ”.
Psalms 78 20 Ecce percussit petram, et fluxerunt aquae, et torrentes inundaverunt. “ Numquid et panem poterit dare aut parare carnes populo suo? ”.
Psalms 78 21 Ideo audivit Dominus et exarsit, et ignis accensus est in Iacob, et ira ascendit in Israel.
Psalms 78 22 Quia non crediderunt in Deo nec speraverunt in salutari eius.
Psalms 78 23 Verumtamen mandavit nubibus desuper et ianuas caeli aperuit;
Psalms 78 24 et pluit illis manna ad manducandum et panem caeli dedit eis:
Psalms 78 25 panem angelorum manducavit homo; cibaria misit eis ad abundantiam.
Psalms 78 26 Excitavit austrum in caelo et induxit in virtute sua africum;
Psalms 78 27 et pluit super eos sicut pulverem carnes et sicut arenam maris volatilia pennata:
Psalms 78 28 et ceciderunt in medio castrorum eorum, circa tabernacula eorum.
Psalms 78 29 Et manducaverunt et saturati sunt nimis, et desiderium eorum attulit eis.
Psalms 78 30 Nondum recesserant a desiderio suo, adhuc escae eorum erant in ore ipsorum,
Psalms 78 31 et ira Dei ascendit super eos et occidit pingues eorum et electos Israel prostravit.
Psalms 78 32 In omnibus his peccaverunt adhuc et non crediderunt in mirabilibus eius;
Psalms 78 33 et consumpsit in halitu dies eorum et annos eorum cum festinatione.
Psalms 78 34 Cum occideret eos, quaerebant eum et conversi veniebant diluculo ad eum;
Psalms 78 35 et rememorati sunt quia Deus adiutor est eorum, et Deus Excelsus redemptor eorum est.
Psalms 78 36 Et suaserunt ei in ore suo et lingua sua mentiti sunt ei;
Psalms 78 37 cor autem eorum non erat rectum cum eo, nec fideles erant in testamento eius.
Psalms 78 38 Ipse autem est misericors et propitiatur iniquitati et non disperdit. Saepe avertit iram suam et non accendit omnem furorem suum.
Psalms 78 39 Et recordatus est quia caro sunt, spiritus vadens et non rediens.
Psalms 78 40 Quoties exacerbaverunt eum in deserto, in iram concitaverunt eum in inaquoso!
Psalms 78 41 Et reversi sunt et tentaverunt Deum et Sanctum Israel exacerbaverunt.
Psalms 78 42 Non sunt recordati manus eius, diei, qua redemit eos de manu tribulantis.
Psalms 78 43 Cum posuit in Aegypto signa sua et prodigia sua in campo Taneos.
Psalms 78 44 Convertit in sanguinem flumina eorum et rivulos eorum, ne biberent.
Psalms 78 45 Misit in eos coenomyiam et comedit eos, ranam et perdidit eos.
Psalms 78 46 Dedit brucho fructus eorum, labores eorum locustae.
Psalms 78 47 Occidit in grandine vineas eorum, moros eorum in pruina.
Psalms 78 48 Tradidit grandini iumenta eorum et greges eorum flammae ignis.
Psalms 78 49 Misit in eos ardorem irae suae, indignationem et comminationem et angustiam, immissionem angelorum malorum.
Psalms 78 50 Complanavit semitam irae suae; non pepercit a morte animabus eorum et vitam eorum in peste conclusit.
Psalms 78 51 Percussit omne primogenitum in terra Aegypti, primitias roboris eorum in tabernaculis Cham.
Psalms 78 52 Abstulit sicut oves populum suum et perduxit eos tamquam gregem in deserto.
Psalms 78 53 Deduxit eos in spe, et non timuerunt, et inimicos eorum operuit mare.
Psalms 78 54 Et induxit eos in fines sanctificationis suae, in montem, quem acquisivit dextera eius.
Psalms 78 55 Et eiecit a facie eorum gentes et divisit eis terram in funiculo hereditatis et habitare fecit in tabernaculis eorum tribus Israel.
Psalms 78 56 Et tentaverunt et exacerbaverunt Deum Excelsum et testimonia eius non custodierunt.
Psalms 78 57 Recesserunt et praevaricati sunt, quemadmodum patres eorum; conversi sunt retro ut arcus pravus.
Psalms 78 58 In iram concitaverunt eum in collibus suis et in sculptilibus suis ad aemulationem eum provocaverunt.
Psalms 78 59 Audivit Deus et exarsit et sprevit valde Israel.
Psalms 78 60 Et reppulit habitaculum Silo, tabernaculum, ubi habitavit in hominibus.
Psalms 78 61 Et tradidit in captivitatem virtutem suam et pulchritudinem suam in manus inimici.
Psalms 78 62 Et conclusit in gladio populum suum et in hereditatem suam exarsit.
Psalms 78 63 Iuvenes eorum comedit ignis, et virgines eorum non sunt desponsatae.
Psalms 78 64 Sacerdotes eorum in gladio ceciderunt, et viduae eorum non plorabantur.
Psalms 78 65 Et excitatus est tamquam dormiens Dominus, tamquam potens crapulatus a vino.
Psalms 78 66 Et percussit inimicos suos in posteriora, opprobrium sempiternum dedit illis.
Psalms 78 67 Et reppulit tabernaculum Ioseph et tribum Ephraim non elegit,
Psalms 78 68 sed elegit tribum Iudae, montem Sion, quem dilexit.
Psalms 78 69 Et aedificavit sicut excelsum sanctuarium suum, sicut terram, quam fundavit in saecula.
Psalms 78 70 Et elegit David servum suum et sustulit eum de gregibus ovium,
Psalms 78 71 de post fetantes accepit eum: pascere Iacob populum suum et Israel hereditatem suam.
Psalms 78 72 Et pavit eos in innocentia cordis sui et in prudentia manuum suarum deduxit eos.
Psalms 79 1 PSALMUS. Asaph. Deus, venerunt gentes in hereditatem tuam, polluerunt templum sanctum tuum, posuerunt Ierusalem in ruinas.
Psalms 79 2 Dederunt morticina servorum tuorum escas volatilibus caeli, carnes sanctorum tuorum bestiis terrae.
Psalms 79 3 Effuderunt sanguinem eorum tamquam aquam in circuitu Ierusalem, et non erat qui sepeliret.
Psalms 79 4 Facti sumus opprobrium vicinis nostris, subsannatio et illusio his, qui in circuitu nostro sunt.
Psalms 79 5 Usquequo, Domine? Irasceris in finem? Accendetur velut ignis zelus tuus?
Psalms 79 6 Effunde iram tuam in gentes, quae te non noverunt, et in regna, quae nomen tuum non invocaverunt,
Psalms 79 7 quia comederunt Iacob et sedem eius desolaverunt.
Psalms 79 8 Ne memineris iniquitatum patrum nostrorum, cito anticipent nos misericordiae tuae, quia pauperes facti sumus nimis.
Psalms 79 9 Adiuva nos, Deus salutaris nostri, propter gloriam nominis tui et libera nos; et propitius esto peccatis nostris propter nomen tuum.
Psalms 79 10 Quare dicent in gentibus: “ Ubi est Deus eorum? ”. Innotescat in nationibus coram oculis nostris ultio sanguinis servorum tuorum, qui effusus est.
Psalms 79 11 Introeat in conspectu tuo gemitus compeditorum; secundum magnitudinem brachii tui superstites relinque filios mortis.
Psalms 79 12 Et redde vicinis nostris septuplum in sinu eorum, improperium ipsorum, quod exprobraverunt tibi, Domine.
Psalms 79 13 Nos autem, populus tuus et oves pascuae tuae, confitebimur tibi in saeculum; in generationem et generationem annuntiabimus laudem tuam.
Psalms 80 1 Magistro chori. Secundum " Lilium praecepti ". Asaph. PSALMUS.
Psalms 80 2 Qui pascis Israel, intende, qui deducis velut ovem Ioseph. Qui sedes super cherubim, effulge
Psalms 80 3 coram Ephraim, Beniamin et Manasse. Excita potentiam tuam et veni, ut salvos facias nos.
Psalms 80 4 Deus, converte nos, illustra faciem tuam, et salvi erimus.
Psalms 80 5 Domine, Deus virtutum, quousque irasceris super orationem populi tui?
Psalms 80 6 Cibasti nos pane lacrimarum et potum dedisti nobis in lacrimis copiose.
Psalms 80 7 Posuisti nos in contradictionem vicinis nostris, et inimici nostri subsannaverunt nos.
Psalms 80 8 Deus virtutum, converte nos, illustra faciem tuam, et salvi erimus.
Psalms 80 9 Vineam de Aegypto transtulisti, eiecisti gentes et plantasti eam.
Psalms 80 10 Purgasti locum in conspectu eius, plantasti radices eius, et implevit terram.
Psalms 80 11 Operti sunt montes umbra eius, et ramis eius cedri Dei;
Psalms 80 12 extendit palmites suos usque ad mare et usque ad flumen propagines suas.
Psalms 80 13 Ut quid destruxisti maceriam eius, et vindemiant eam omnes, qui praetergrediuntur viam?
Psalms 80 14 Exterminavit eam aper de silva, et singularis ferus depastus est eam.
Psalms 80 15 Deus virtutum, convertere, respice de caelo et vide et visita vineam istam.
Psalms 80 16 Et protege eam, quam plantavit dextera tua, et super filium hominis, quem confirmasti tibi.
Psalms 80 17 Incensa est igni et suffossa; ab increpatione vultus tui peribunt.
Psalms 80 18 Fiat manus tua super virum dexterae tuae, super filium hominis, quem confirmasti tibi.
Psalms 80 19 Et non discedemus a te, vivificabis nos, et nomen tuum invocabimus.
Psalms 80 20 Domine, Deus virtutum, converte nos et illustra faciem tuam, et salvi erimus.
Psalms 81 1 Magistro chori. Secundum " Torcularia... ". Asaph.
Psalms 81 2 Exsultate Deo adiutori nostro; iubilate Deo Iacob.
Psalms 81 3 Sumite psalmum et date tympanum, psalterium iucundum cum cithara.
Psalms 81 4 Bucinate in neomenia tuba, in die plenae lunae, in sollemnitate nostra.
Psalms 81 5 Quia praeceptum in Israel est, et iudicium Deo Iacob.
Psalms 81 6 Testimonium in Ioseph posuit illud, cum exiret de terra Aegypti; sermonem, quem non noveram, audivi:
Psalms 81 7 “ Diverti ab oneribus dorsum eius; manus eius a cophino recesserunt.
Psalms 81 8 In tribulatione invocasti me, et liberavi te, exaudivi te in abscondito tempestatis, probavi te apud aquam Meriba.
Psalms 81 9 Audi, populus meus, et contestabor te; Israel, utinam audias me!
Psalms 81 10 Non erit in te deus alienus, neque adorabis deum extraneum.
Psalms 81 11 Ego enim sum Dominus Deus tuus, qui eduxi te de terra Aegypti; dilata os tuum, et implebo illud.
Psalms 81 12 Et non audivit populus meus vocem meam, et Israel non intendit mihi.
Psalms 81 13 Et dimisi eos secundum duritiam cordis eorum, ibunt in adinventionibus suis.
Psalms 81 14 Si populus meus audisset me, Israel si in viis meis ambulasset!
Psalms 81 15 In brevi inimicos eorum humiliassem et super tribulantes eos misissem manum meam.
Psalms 81 16 Inimici Domini blandirentur ei, et esset sors eorum in saecula;
Psalms 81 17 et cibarem eos ex adipe frumenti et de petra melle saturarem eos ”.
Psalms 82 1 PSALMUS. Asaph. Deus stetit in concilio divino, in medio deorum iudicat.
Psalms 82 2 “ Usquequo iudicabitis inique et facies peccatorum sumetis?
Psalms 82 3 Iudicate egeno et pupillo, humilem et pauperem iustificate.
Psalms 82 4 Eripite pauperem et egenum de manu peccatoris liberate ”.
Psalms 82 5 Nescierunt neque intellexerunt, in tenebris ambulant; movebuntur omnia fundamenta terrae.
Psalms 82 6 Ego dixi: “ Dii estis, et filii Excelsi omnes ”.
Psalms 82 7 Vos autem sicut homines moriemini et sicut unus de principibus cadetis.
Psalms 82 8 Surge, Deus, iudica terram, quoniam tu hereditabis in omnibus gentibus.
Psalms 83 1 Canticum. PSALMUS. Asaph.
Psalms 83 2 Deus, ne quiescas, ne taceas neque compescaris, Deus,
Psalms 83 3 quoniam ecce inimici tui fremuerunt, et, qui oderunt te, extulerunt caput.
Psalms 83 4 Adversus populum tuum malignaverunt consilium et cogitaverunt adversus eos, quos abscondisti tibi.
Psalms 83 5 Dixerunt: “ Venite, et disperdamus eos de gente, et non memoretur nomen Israel ultra! ”.
Psalms 83 6 Quoniam cogitaverunt unanimiter, adversum te testamentum statuerunt:
Psalms 83 7 tabernacula Idumaeorum et Ismaelitae, Moab et Agareni,
Psalms 83 8 Gebal et Ammon et Amalec, Philistaea cum habitantibus Tyrum.
Psalms 83 9 Etenim Assur sociabatur cum illis; facti sunt in adiutorium filiis Lot.
Psalms 83 10 Fac illis sicut Madian et Sisarae, sicut Iabin in torrente Cison.
Psalms 83 11 Disperierunt in Endor, facti sunt ut stercus super terram.
Psalms 83 12 Pone duces eorum sicut Oreb et Zeb et Zebee et Salmana, omnes principes eorum,
Psalms 83 13 qui dixerunt: “ Hereditate possideamus pascua Dei! ”.
Psalms 83 14 Deus meus, pone illos ut rotam et sicut stipulam ante ventum.
Psalms 83 15 Sicut ignis, qui comburit silvam, et sicut flamma devorans montes,
Psalms 83 16 ita persequeris illos in tempestate tua et in procella tua turbabis eos.
Psalms 83 17 Imple facies eorum ignominia, et quaerent nomen tuum, Domine.
Psalms 83 18 Erubescant et conturbentur in saeculum saeculi et confundantur et pereant;
Psalms 83 19 et cognoscant quia nomen tibi Dominus: tu solus Altissimus super omnem terram.
Psalms 84 1 Magistro chori. Secundum " Torcularia ". Filiorum Core. PSALMUS.
Psalms 84 2 Quam dilecta tabernacula tua, Domine virtutum!
Psalms 84 3 Concupiscit et deficit anima mea in atria Domini. Cor meum et caro mea exsultaverunt in Deum vivum.
Psalms 84 4 Etenim passer invenit sibi domum, et turtur nidum sibi, ubi ponat pullos suos: altaria tua, Domine virtutum, rex meus et Deus meus.
Psalms 84 5 Beati, qui habitant in domo tua: in perpetuum laudabunt te.
Psalms 84 6 Beatus vir, cuius est auxilium abs te, ascensiones in corde suo disposuit.
Psalms 84 7 Transeuntes per vallem sitientem in fontem ponent eam, etenim benedictionibus vestiet eam pluvia matutina.
Psalms 84 8 Ibunt de virtute in virtutem, videbitur Deus deorum in Sion.
Psalms 84 9 Domine, Deus virtutum, exaudi orationem meam; auribus percipe, Deus Iacob.
Psalms 84 10 Protector noster aspice, Deus, et respice in faciem christi tui.
Psalms 84 11 Quia melior est dies una in atriis tuis super milia, elegi ad limen esse in domo Dei mei magis quam habitare in tabernaculis peccatorum.
Psalms 84 12 Quia sol et scutum est Dominus Deus, gratiam et gloriam dabit Dominus; non privabit bonis eos, qui ambulant in innocentia.
Psalms 84 13 Domine virtutum, beatus homo, qui sperat in te.
Psalms 85 1 Magistro chori. Filiorum Core. PSALMUS.
Psalms 85 2 Complacuisti tibi, Domine, in terra tua, convertisti captivitatem Iacob.
Psalms 85 3 Remisisti iniquitatem plebis tuae, operuisti omnia peccata eorum.
Psalms 85 4 Contraxisti omnem iram tuam, revertisti a furore indignationis tuae.
Psalms 85 5 Converte nos, Deus, salutaris noster, et averte iram tuam a nobis.
Psalms 85 6 Numquid in aeternum irasceris nobis aut extendes iram tuam a generatione in generationem?
Psalms 85 7 Nonne tu conversus vivificabis nos, et plebs tua laetabitur in te?
Psalms 85 8 Ostende nobis, Domine, misericordiam tuam et salutare tuum da nobis.
Psalms 85 9 Audiam, quid loquatur Dominus Deus, quoniam loquetur pacem ad plebem suam et sanctos suos et ad eos, qui convertuntur corde.
Psalms 85 10 Vere prope timentes eum salutare ipsius, ut inhabitet gloria in terra nostra.
Psalms 85 11 Misericordia et veritas obviaverunt sibi, iustitia et pax osculatae sunt.
Psalms 85 12 Veritas de terra orta est, et iustitia de caelo prospexit.
Psalms 85 13 Etenim Dominus dabit benignitatem, et terra nostra dabit fructum suum.
Psalms 85 14 Iustitia ante eum ambulabit et ponet in via gressus suos.
Psalms 86 1 Precatio. David. Inclina, Domine, aurem tuam et exaudi me, quoniam inops et pauper sum ego.
Psalms 86 2 Custodi animam meam, quoniam sanctus sum; salvum fac servum tuum, Deus meus, sperantem in te
Psalms 86 3 Miserere mei, Domine, quoniam ad te clamavi tota die.
Psalms 86 4 Laetifica animam servi tui, quoniam ad te, Domine, animam meam levavi.
Psalms 86 5 Quoniam tu, Domine, suavis et mitis et multae misericordiae omnibus invocantibus te. -
Psalms 86 6 Auribus percipe, Domine, orationem meam et intende voci deprecationis meae.
Psalms 86 7 In die tribulationis meae clamavi ad te, quia exaudies me.
Psalms 86 8 Non est similis tui in diis, Domine, et nihil sicut opera tua.
Psalms 86 9 Omnes gentes, quascumque fecisti, venient et adorabunt coram te, Domine, et glorificabunt nomen tuum,
Psalms 86 10 quoniam magnus es tu et faciens mirabilia: tu es Deus solus.
Psalms 86 11 Doce me, Domine, viam tuam, et ingrediar in veritate tua; simplex fac cor meum, ut timeat nomen tuum.
Psalms 86 12 Confitebor tibi, Domine Deus meus, in toto corde meo et glorificabo nomen tuum in aeternum,
Psalms 86 13 quia misericordia tua magna est super me, et eruisti animam meam ex inferno inferiori.
Psalms 86 14 Deus, superbi insurrexerunt super me, et synagoga potentium quaesierunt animam meam et non proposuerunt te in conspectu suo.
Psalms 86 15 Et tu, Domine, Deus miserator et misericors, patiens et multae misericordiae et veritatis,
Psalms 86 16 respice in me et miserere mei; da fortitudinem tuam puero tuo et salvum fac filium ancillae tuae.
Psalms 86 17 Fac mecum signum in bonum, ut videant, qui oderunt me, et confundantur, quoniam tu, Domine, adiuvisti me et consolatus es me.
Psalms 87 1 Filiorum Core. PSALMUS. Canticum. Fundamenta eius in montibus sanctis;
Psalms 87 2 diligit Dominus portas Sion super omnia tabernacula Iacob.
Psalms 87 3 Gloriosa dicta sunt de te, civitas Dei! -
Psalms 87 4 Memor ero Rahab et Babylonis inter scientes me; ecce Philistaea et Tyrus cum Aethiopia: hi nati sunt illic.
Psalms 87 5 Et de Sion dicetur: “ Hic et ille natus est in ea; et ipse firmavit eam Altissimus ”.
Psalms 87 6 Dominus referet in librum populorum: “ Hi nati sunt illic ”.
Psalms 87 7 Et cantant sicut choros ducentes: “ Omnes fontes mei in te ”.
Psalms 88 1 Canticum. PSALMUS. Filiorum Core. Magistro chori. Secundum " Mahalat ". Ad cantandum. Maskil. Heman Ezrahitae.
Psalms 88 2 Domine, Deus salutis meae, in die clamavi et nocte coram te.
Psalms 88 3 Intret in conspectu tuo oratio mea; inclina aurem tuam ad precem meam.
Psalms 88 4 Quia repleta est malis anima mea, et vita mea inferno appropinquavit.
Psalms 88 5 Aestimatus sum cum descendentibus in lacum, factus sum sicut homo sine adiutorio.
Psalms 88 6 Inter mortuos liber, sicut vulnerati dormientes in sepulcris; quorum non es memor amplius, et ipsi de manu tua abscissi sunt.
Psalms 88 7 Posuisti me in lacu inferiori, in tenebrosis et in umbra mortis.
Psalms 88 8 Super me gravatus est furor tuus, et omnes fluctus tuos induxisti super me.
Psalms 88 9 Longe fecisti notos meos a me, posuisti me abominationem eis; conclusus sum et non egrediar.
Psalms 88 10 Oculi mei languerunt prae afflictione. Clamavi ad te, Domine, tota die, expandi ad te manus meas. -
Psalms 88 11 Numquid mortuis facies mirabilia, aut surgent umbrae et confitebuntur tibi?
Psalms 88 12 Numquid narrabit aliquis in sepulcro misericordiam tuam et veritatem tuam in loco perditionis?
Psalms 88 13 Numquid cognoscentur in tenebris mirabilia tua, et iustitia tua in terra oblivionis?
Psalms 88 14 Et ego ad te, Domine, clamavi, et mane oratio mea praeveniet te.
Psalms 88 15 Ut quid, Domine, repellis animam meam, abscondis faciem tuam a me?
Psalms 88 16 Pauper sum ego et moriens a iuventute mea; portavi pavores tuos et conturbatus sum.
Psalms 88 17 Super me transierunt irae tuae, et terrores tui exciderunt me.
Psalms 88 18 Circuierunt me sicut aqua tota die, circumdederunt me simul.
Psalms 88 19 Elongasti a me amicum et proximum, et noti mei sunt tenebrae.
Psalms 89 1 Maskil. Ethan Ezrahitae.
Psalms 89 2 Misericordias Domini in aeternum cantabo; in generationem et generationem annuntiabo veritatem tuam in ore meo.
Psalms 89 3 Quoniam dixisti: “ In aeternum misericordia aedificabitur ”, in caelis firmabitur veritas tua.
Psalms 89 4 “ Disposui testamentum electo meo, iuravi David servo meo:
Psalms 89 5 Usque in aeternum confirmabo semen tuum et aedificabo in generationem et generationem sedem tuam ”.
Psalms 89 6 Confitebuntur caeli mirabilia tua, Domine, etenim veritatem tuam in ecclesia sanctorum.
Psalms 89 7 Quoniam quis in nubibus aequabitur Domino, similis erit Domino in filiis Dei?
Psalms 89 8 Deus, metuendus in consilio sanctorum, magnus et terribilis super omnes, qui in circuitu eius sunt.
Psalms 89 9 Domine, Deus virtutum, quis similis tibi? Potens es, Domine, et veritas tua in circuitu tuo.
Psalms 89 10 Tu dominaris superbiae maris, elationes fluctuum eius tu mitigas.
Psalms 89 11 Tu conculcasti sicut vulneratum Rahab, in brachio virtutis tuae dispersisti inimicos tuos.
Psalms 89 12 Tui sunt caeli, et tua est terra, orbem terrae et plenitudinem eius tu fundasti;
Psalms 89 13 Aquilonem et austrum tu creasti, Thabor et Hermon in nomine tuo exsultabunt.
Psalms 89 14 Tibi brachium cum potentia; firma est manus tua, et exaltata dextera tua.
Psalms 89 15 Iustitia et iudicium firmamentum sedis tuae. Misericordia et veritas praecedent faciem tuam.
Psalms 89 16 Beatus populus, qui scit iubilationem. Domine, in lumine vultus tui ambulabunt
Psalms 89 17 et in nomine tuo exsultabunt tota die et in iustitia tua exaltabuntur,
Psalms 89 18 quoniam decor virtutis eorum tu es, et in beneplacito tuo exaltabitur cornu nostrum.
Psalms 89 19 Quia Domini est scutum nostrum, et Sancti Israel rex noster.
Psalms 89 20 Tunc locutus es in visione sanctis tuis et dixisti: “ Posui adiutorium in potente et exaltavi electum de plebe.
Psalms 89 21 Inveni David servum meum; oleo sancto meo unxi eum.
Psalms 89 22 Manus enim mea firma erit cum eo, et brachium meum confortabit eum.
Psalms 89 23 Nihil proficiet inimicus in eo, et filius iniquitatis non opprimet eum.
Psalms 89 24 Et concidam a facie ipsius inimicos eius et odientes eum percutiam.
Psalms 89 25 Et veritas mea et misericordia mea cum ipso, et in nomine meo exaltabitur cornu eius.
Psalms 89 26 Et ponam super mare manum eius et super flumina dexteram eius.
Psalms 89 27 Ipse invocabit me: “Pater meus es tu, Deus meus et refugium salutis meae”.
Psalms 89 28 Et ego primogenitum ponam illum, excelsum prae regibus terrae.
Psalms 89 29 In aeternum servabo illi misericordiam meam; et testamentum meum fidele ipsi.
Psalms 89 30 Et ponam in saeculum saeculi semen eius; et thronum eius sicut dies caeli.
Psalms 89 31 Si autem dereliquerint filii eius legem meam et in iudiciis meis non ambulaverint,
Psalms 89 32 si iustificationes meas profanaverint et mandata mea non custodierint,
Psalms 89 33 visitabo in virga delictum eorum et in verberibus iniquitatem eorum.
Psalms 89 34 Misericordiam autem meam non avertam ab eo neque mentiar in veritate mea.
Psalms 89 35 Non profanabo testamentum meum et, quae procedunt de labiis meis, non faciam irrita.
Psalms 89 36 Semel iuravi in sancto meo: David non mentiar.
Psalms 89 37 Semen eius in aeternum manebit, et thronus eius sicut sol in conspectu meo
Psalms 89 38 et sicut luna firmus stabit in aeternum et testis in caelo fidelis ”.
Psalms 89 39 Tu vero reppulisti et reiecisti, iratus es contra christum tuum;
Psalms 89 40 evertisti testamentum servi tui, profanasti in terram diadema eius.
Psalms 89 41 Destruxisti omnes muros eius, posuisti munitiones eius in ruinas.
Psalms 89 42 Diripuerunt eum omnes transeuntes viam, factus est opprobrium vicinis suis.
Psalms 89 43 Exaltasti dexteram deprimentium eum, laetificasti omnes inimicos eius.
Psalms 89 44 Avertisti aciem gladii eius et non es auxiliatus ei in bello.
Psalms 89 45 Finem posuisti splendori eius et sedem eius in terram collisisti.
Psalms 89 46 Minorasti dies iuventutis eius, perfudisti eum confusione.
Psalms 89 47 Usquequo, Domine, absconderis in finem, exardescet sicut ignis ira tua?
Psalms 89 48 Memorare, quam brevis mea substantia. Ad quam vanitatem creasti omnes filios hominum?
Psalms 89 49 Quis est homo, qui vivet et non videbit mortem, eruet animam suam de manu inferi?
Psalms 89 50 Ubi sunt misericordiae tuae antiquae, Domine, sicut iurasti David in veritate tua?
Psalms 89 51 Memor esto, Domine, opprobrii servorum tuorum, quod continui in sinu meo, multarum gentium,
Psalms 89 52 quo exprobraverunt inimici tui, Domine, quo exprobraverunt vestigia christi tui.
Psalms 89 53 Benedictus Dominus in aeternum. Fiat, fiat.
Psalms 90 1 Precatio. Moysis viri Dei. Domine, refugium factus es nobis a generatione in generationem.
Psalms 90 2 Priusquam montes nascerentur, aut gigneretur terra et orbis, a saeculo et usque in saeculum tu es Deus.
Psalms 90 3 Reducis hominem in pulverem; et dixisti: “ Revertimini, filii hominum ”.
Psalms 90 4 Quoniam mille anni ante oculos tuos tamquam dies hesterna, quae praeteriit, et custodia in nocte.
Psalms 90 5 Auferes eos, somnium erunt:
Psalms 90 6 mane sicut herba succrescens, mane floret et crescit, vespere decidit et arescit.
Psalms 90 7 Quia defecimus in ira tua et in furore tuo turbati sumus.
Psalms 90 8 Posuisti iniquitates nostras in conspectu tuo, occulta nostra in illuminatione vultus tui.
Psalms 90 9 Quoniam omnes dies nostri evanuerunt in ira tua, consumpsimus ut suspirium annos nostros.
Psalms 90 10 Dies annorum nostrorum sunt septuaginta anni aut in valentibus octoginta anni, et maior pars eorum labor et dolor, quoniam cito transeunt, et avolamus.
Psalms 90 11 Quis novit potestatem irae tuae et secundum timorem tuum indignationem tuam?
Psalms 90 12 Dinumerare dies nostros sic doce nos, ut inducamus cor ad sapientiam.
Psalms 90 13 Convertere, Domine, usquequo? Et deprecabilis esto super servos tuos.
Psalms 90 14 Reple nos mane misericordia tua, et exsultabimus et delectabimur omnibus diebus nostris.
Psalms 90 15 Laetifica nos pro diebus, quibus nos humiliasti, pro annis, quibus vidimus mala.
Psalms 90 16 Appareat servis tuis opus tuum, et decor tuus filiis eorum.
Psalms 90 17 Et sit splendor Domini Dei nostri super nos, et opera manuum nostrarum confirma super nos et opus manuum nostrarum confirma.
Psalms 91 1 Qui habitat in protectione Altissimi, sub umbra Omnipotentis commorabitur.
Psalms 91 2 Dicet Domino: “ Refugium meum et fortitudo mea, Deus meus, sperabo in eum ”.
Psalms 91 3 Quoniam ipse liberabit te de laqueo venantium et a verbo maligno.
Psalms 91 4 Alis suis obumbrabit tibi, et sub pennas eius confugies; scutum et lorica veritas eius.
Psalms 91 5 Non timebis a timore nocturno, a sagitta volante in die,
Psalms 91 6 a peste perambulante in tenebris, ab exterminio vastante in meridie.
Psalms 91 7 Cadent a latere tuo mille et decem milia a dextris tuis; ad te autem non appropinquabit.
Psalms 91 8 Verumtamen oculis tuis considerabis et retributionem peccatorum videbis.
Psalms 91 9 Quoniam tu es, Domine, refugium meum. Altissimum posuisti habitaculum tuum.
Psalms 91 10 Non accedet ad te malum, et flagellum non appropinquabit tabernaculo tuo,
Psalms 91 11 quoniam angelis suis mandabit de te, ut custodiant te in omnibus viis tuis.
Psalms 91 12 In manibus portabunt te, ne forte offendas ad lapidem pedem tuum.
Psalms 91 13 Super aspidem et basiliscum ambulabis et conculcabis leonem et draconem.
Psalms 91 14 Quoniam mihi adhaesit, liberabo eum; suscipiam eum, quoniam cognovit nomen meum.
Psalms 91 15 Clamabit ad me, et ego exaudiam eum; cum ipso sum in tribulatione; eripiam eum et glorificabo eum.
Psalms 91 16 Longitudine dierum replebo eum et ostendam illi salutare meum.
Psalms 92 1 PSALMUS. Canticum. Pro die Sabbati.
Psalms 92 2 Bonum est confiteri Domino et psallere nomini tuo, Altissime,
Psalms 92 3 annuntiare mane misericordiam tuam et veritatem tuam per noctem
Psalms 92 4 in decachordo et psalterio, cum cantico in cithara.
Psalms 92 5 Quia delectasti me, Domine, in factura tua, et in operibus manuum tuarum exsultabo.
Psalms 92 6 Quam magnificata sunt opera tua, Domine: nimis profundae factae sunt cogitationes tuae.
Psalms 92 7 Vir insipiens non cognoscet, et stultus non intelleget haec.
Psalms 92 8 Cum germinaverint peccatores sicut fenum, et floruerint omnes, qui operantur iniquitatem, hoc tamen erit ad interitum in saeculum saeculi;
Psalms 92 9 tu autem altissimus in aeternum, Domine.
Psalms 92 10 Quoniam ecce inimici tui, Domine, quoniam ecce inimici tui peribunt, et dispergentur omnes, qui operantur iniquitatem.
Psalms 92 11 Exaltabis sicut unicornis cornu meum, perfusus sum oleo uberi.
Psalms 92 12 Et despiciet oculus meus inimicos meos, et in insurgentibus in me malignantibus audiet auris mea. -
Psalms 92 13 Iustus ut palma florebit, sicut cedrus Libani succrescet.
Psalms 92 14 Plantati in domo Domini, in atriis Dei nostri florebunt.
Psalms 92 15 Adhuc fructus dabunt in senecta, uberes et bene virentes erunt,
Psalms 92 16 ut annuntient quoniam rectus Dominus, refugium meum, et non est iniquitas in eo.
Psalms 93 1 Dominus regnavit! Decorem indutus est; indutus est Dominus, fortitudine praecinxit se. Etenim firmavit orbem terrae, qui non commovebitur.
Psalms 93 2 Firmata sedes tua ex tunc, a saeculo tu es.
Psalms 93 3 Elevaverunt flumina, Domine. elevaverunt flumina vocem suam, elevaverunt flumina fragorem suum.
Psalms 93 4 Super voces aquarum multarum, super potentes elationes maris, potens in altis Dominus.
Psalms 93 5 Testimonia tua credibilia facta sunt nimis; domum tuam decet sanctitudo Domine, in longitudinem dierum.
Psalms 94 1 Deus ultionum, Domine, Deus ultionum, effulge.
Psalms 94 2 Exaltare, qui iudicas terram, redde retributionem superbis.
Psalms 94 3 Usquequo peccatores, Domine, usquequo peccatores exsultabunt?
Psalms 94 4 Effabuntur et loquentur proterva, gloriabuntur omnes, qui operantur iniquitatem. -
Psalms 94 5 Populum tuum, Domine, humiliant et hereditatem tuam vexant.
Psalms 94 6 Viduam et advenam interficiunt et pupillos occidunt.
Psalms 94 7 Et dixerunt: “ Non videbit Dominus, nec intelleget Deus Iacob ”.
Psalms 94 8 Intellegite, insipientes in populo; et stulti, quando sapietis?
Psalms 94 9 Qui plantavit aurem, non audiet, aut qui finxit oculum, non respiciet?
Psalms 94 10 Qui corripit gentes, non arguet, qui docet hominem scientiam?
Psalms 94 11 Dominus scit cogitationes hominum, quoniam vanae sunt.
Psalms 94 12 Beatus homo, quem tu erudieris, Domine, et de lege tua docueris eum,
Psalms 94 13 ut mitiges ei a diebus malis, donec fodiatur peccatori fovea.
Psalms 94 14 Quia non repellet Dominus plebem suam et hereditatem suam non derelinquet.
Psalms 94 15 Quia ad iustitiam revertetur iudicium, et sequentur illam omnes, qui recto sunt corde.
Psalms 94 16 Quis consurget mihi adversus malignantes, aut quis stabit mecum adversus operantes iniquitatem?
Psalms 94 17 Nisi quia Dominus adiuvit me, paulo minus habitasset in loco silentii anima mea.
Psalms 94 18 Si dicebam: “ Motus est pes meus ”, misericordia tua, Domine, sustentabat me.
Psalms 94 19 In multitudine sollicitudinum mearum in corde meo, consolationes tuae laetificaverunt animam meam.
Psalms 94 20 Numquid sociabitur tibi sedes iniquitatis, quae fingit molestiam contra praeceptum?
Psalms 94 21 Irruunt in animam iusti et sanguinem innocentem condemnant.
Psalms 94 22 Et factus est mihi Dominus in praesidium, et Deus meus in rupem refugii mei;
Psalms 94 23 et reddet illis iniquitatem ipsorum et in malitia eorum disperdet eos,
Psalms 94 24 disperdet illos Dominus Deus noster.
Psalms 95 1 Venite, exsultemus Domino; iubilemus Deo salutari nostro.
Psalms 95 2 Praeoccupemus faciem eius in confessione et in psalmis iubilemus ei.
Psalms 95 3 Quoniam Deus magnus Dominus, et rex magnus super omnes deos.
Psalms 95 4 Quia in manu eius sunt profunda terrae, et altitudines montium ipsius sunt.
Psalms 95 5 Quoniam ipsius est mare, et ipse fecit illud, et siccam manus eius formaverunt.
Psalms 95 6 Venite, adoremus et procidamus et genua flectamus ante Dominum, qui fecit nos,
Psalms 95 7 quia ipse est Deus noster, et nos populus pascuae eius et oves manus eius.
Psalms 95 8 Utinam hodie vocem eius audiatis: “ Nolite obdurare corda vestra,
Psalms 95 9 sicut in Meriba, secundum diem Massa in deserto, ubi tentaverunt me patres vestri: probaverunt me, etsi viderunt opera mea.
Psalms 95 10 Quadraginta annis taeduit me generationis illius et dixi: Populus errantium corde sunt isti.
Psalms 95 11 Et ipsi non cognoverunt vias meas; ideo iuravi in ira mea: Non introibunt in requiem meam ”.
Psalms 96 1 Cantate Domino canticum novum, cantate Domino, omnis terra.
Psalms 96 2 Cantate Domino, benedicite nomini eius, annuntiate de die in diem salutare eius.
Psalms 96 3 Annuntiate inter gentes gloriam eius, in omnibus populis mirabilia eius.
Psalms 96 4 Quoniam magnus Dominus et laudabilis nimis, terribilis est super omnes deos.
Psalms 96 5 Quoniam omnes dii gentium inania, Dominus autem caelos fecit.
Psalms 96 6 Magnificentia et pulchritudo in conspectu eius, potentia et decor in sanctuario eius.
Psalms 96 7 Afferte Domino, familiae populorum, afferte Domino gloriam et potentiam,
Psalms 96 8 afferte Domino gloriam nominis eius. Tollite hostias et introite in atria eius,
Psalms 96 9 adorate Dominum in splendore sancto. Contremiscite a facie eius, universa terra;
Psalms 96 10 dicite in gentibus: “ Dominus regnavit! ”. Etenim correxit orbem terrae, qui non commovebitur; iudicabit populos in aequitate.
Psalms 96 11 Laetentur caeli, et exsultet terra, sonet mare et plenitudo eius;
Psalms 96 12 gaudebunt campi et omnia, quae in eis sunt. Tunc exsultabunt omnia ligna silvarum
Psalms 96 13 a facie Domini, quia venit, quoniam venit iudicare terram. Iudicabit orbem terrae in iustitia et populos in veritate sua.
Psalms 97 1 Dominus regnavit! Exsultet terra, laetentur insulae multae.
Psalms 97 2 Nubes et caligo in circuitu eius, iustitia et iudicium firmamentum sedis eius.
Psalms 97 3 Ignis ante ipsum praecedet et inflammabit in circuitu inimicos eius.
Psalms 97 4 Illustrarunt fulgura eius orbem terrae: vidit et contremuit terra.
Psalms 97 5 Montes sicut cera fluxerunt a facie Domini, a facie Domini omnis terra.
Psalms 97 6 Annuntiaverunt caeli iustitiam eius, et viderunt omnes populi gloriam eius.
Psalms 97 7 Confundantur omnes, qui adorant sculptilia, et qui gloriantur in simulacris suis. Adorate eum, omnes angeli eius.
Psalms 97 8 Audivit et laetata est Sion, et exsultaverunt filiae Iudae propter iudicia tua, Domine.
Psalms 97 9 Quoniam tu Dominus, Altissimus super omnem terram, nimis exaltatus es super omnes deos.
Psalms 97 10 Qui diligitis Dominum, odite malum; custodit ipse animas sanctorum suorum, de manu peccatoris liberabit eos.
Psalms 97 11 Lux orta est iusto, et rectis corde laetitia.
Psalms 97 12 Laetamini, iusti, in Domino et confitemini memoriae sanctitatis eius.
Psalms 98 1 PSALMUS. Cantate Domino canticum novum, quia mirabilia fecit. Salvavit sibi dextera eius, et brachium sanctum eius.
Psalms 98 2 Notum fecit Dominus salutare suum, in conspectu gentium revelavit iustitiam suam.
Psalms 98 3 Recordatus est misericordiae suae et veritatis suae domui Israel. Viderunt omnes termini terrae salutare Dei nostri.
Psalms 98 4 Iubilate Deo, omnis terra; erumpite, exsultate et psallite.
Psalms 98 5 Psallite Domino in cithara, in cithara et voce psalmi;
Psalms 98 6 in tubis ductilibus et voce tubae corneae, iubilate in conspectu regis Domini.
Psalms 98 7 Sonet mare et plenitudo eius, orbis terrarum et qui habitant in eo.
Psalms 98 8 Flumina plaudent manu, simul montes exsultabunt
Psalms 98 9 a conspectu Domini, quoniam venit iudicare terram. Iudicabit orbem terrarum in iustitia et populos in aequitate.
Psalms 99 1 Dominus regnavit! Commoveantur populi sedet super cherubim, moveatur terra.
Psalms 99 2 Dominus in Sion magnus et excelsus super omnes populos.
Psalms 99 3 Confiteantur nomini tuo magno et terribili, quoniam sanctum est.
Psalms 99 4 Rex potens iudicium diligit: tu statuisti, quae recta sunt, iudicium et iustitiam in Iacob tu fecisti.
Psalms 99 5 Exaltate Dominum Deum nostrum et adorate ad scabellum pedum eius, quoniam sanctus est.
Psalms 99 6 Moyses et Aaron in sacerdotibus eius, et Samuel inter eos, qui invocant nomen eius. Invocabant Dominum, et ipse exaudiebat eos,
Psalms 99 7 in columna nubis loquebatur ad eos. Custodiebant testimonia eius et praeceptum, quod dedit illis.
Psalms 99 8 Domine Deus noster, tu exaudiebas eos; Deus, tu propitius fuisti eis, ulciscens autem adinventiones eorum.
Psalms 99 9 Exaltate Dominum Deum nostrum et adorate ad montem sanctum eius, quoniam sanctus Dominus Deus noster.
Psalms 100 1 PSALMUS. Ad gratiarum actionem.
Psalms 100 2 Iubilate Domino, omnis terra, servite Domino in laetitia; introite in conspectu eius in exsultatione.
Psalms 100 3 Scitote quoniam Dominus ipse est Deus; ipse fecit nos, et ipsius sumus, populus eius et oves pascuae eius.
Psalms 100 4 Introite portas eius in confessione, atria eius in hymnis, confitemini illi, benedicite nomini eius.
Psalms 100 5 Quoniam suavis est Dominus; in aeternum misericordia eius, et usque in generationem et generationem veritas eius.
Psalms 101 1 David. PSALMUS. Misericordiam et iudicium cantabo; tibi, Domine, psallam.
Psalms 101 2 Intellegam in via immaculata; quando venies ad me? Perambulabo in innocentia cordis mei, in medio domus meae.
Psalms 101 3 Non proponam ante oculos meos rem iniustam; facientem praevaricationes odio habebo, non adhaerebit mihi.
Psalms 101 4 Cor pravum recedet a me, malignum non cognoscam.
Psalms 101 5 Detrahentem secreto proximo suo, hunc cessare faciam; superbum oculo et inflatum corde, hunc non sustinebo.
Psalms 101 6 Oculi mei ad fideles terrae, ut sedeant mecum; qui ambulat in via immaculata, hic mihi ministrabit.
Psalms 101 7 Non habitabit in medio domus meae, qui facit superbiam; qui loquitur iniqua, non stabit in conspectu oculorum meorum.
Psalms 101 8 In matutino cessare faciam omnes peccatores terrae, ut disperdam de civitate Domini omnes operantes iniquitatem.
Psalms 102 1 Preces afflicti, qui defessus angorem suum ante Dominum profundit.
Psalms 102 2 Domine, exaudi orationem meam, et clamor meus ad te veniat.
Psalms 102 3 Non abscondas faciem tuam a me; in quacumque die tribulor, inclina ad me aurem tuam. In quacumque die invocavero te, velociter exaudi me.
Psalms 102 4 Quia defecerunt sicut fumus dies mei, et ossa mea sicut cremium aruerunt.
Psalms 102 5 Percussum est ut fenum et aruit cor meum, etenim oblitus sum comedere panem meum.
Psalms 102 6 A voce gemitus mei adhaesit os meum carni meae.
Psalms 102 7 Similis factus sum pellicano solitudinis, factus sum sicut nycticorax in ruinis.
Psalms 102 8 Vigilavi et factus sum sicut passer solitarius in tecto.
Psalms 102 9 Tota die exprobrabant mihi inimici mei, exardescentes in me per me iurabant.
Psalms 102 10 Quia cinerem tamquam panem manducabam et potum meum cum fletu miscebam,
Psalms 102 11 a facie irae et increpationis tuae, quia elevans allisisti me.
Psalms 102 12 Dies mei sicut umbra declinaverunt, et ego sicut fenum arui.
Psalms 102 13 Tu autem, Domine, in aeternum permanes, et memoriale tuum in generationem et generationem.
Psalms 102 14 Tu exsurgens misereberis Sion, quia tempus miserendi eius, quia venit tempus,
Psalms 102 15 quoniam placuerunt servis tuis lapides eius, et pulveris eius miserentur.
Psalms 102 16 Et timebunt gentes nomen tuum, Domine, et omnes reges terrae gloriam tuam,
Psalms 102 17 quia aedificavit Dominus Sion et apparuit in gloria sua.
Psalms 102 18 Respexit in orationem inopum et non sprevit precem eorum.
Psalms 102 19 Scribantur haec pro generatione altera, et populus, qui creabitur, laudabit Dominum.
Psalms 102 20 Quia prospexit de excelso sanctuario suo, Dominus de caelo in terram aspexit,
Psalms 102 21 ut audiret gemitus compeditorum, ut solveret filios mortis;
Psalms 102 22 ut annuntient in Sion nomen Domini et laudem eius in Ierusalem,
Psalms 102 23 cum congregati fuerint populi in unum et regna, ut serviant Domino.
Psalms 102 24 Humiliavit in via virtutem meam, abbreviavit dies meos. Dicam: “ Deus meus,
Psalms 102 25 ne auferas me in dimidio dierum meorum; in generationem et generationem sunt anni tui.
Psalms 102 26 Initio terram fundasti; et opera manuum tuarum sunt caeli.
Psalms 102 27 Ipsi peribunt, tu autem permanes; et omnes sicut vestimentum veterascent, et sicut opertorium mutabis eos, et mutabuntur.
Psalms 102 28 Tu autem idem ipse es, et anni tui non deficient.
Psalms 102 29 Filii servorum tuorum habitabunt, et semen eorum in conspectu tuo firmabitur ”.
Psalms 103 1 David. Benedic, anima mea, Domino, et omnia, quae intra me sunt, nomini sancto eius.
Psalms 103 2 Benedic, anima mea, Domino et noli oblivisci omnes retributiones eius.
Psalms 103 3 Qui propitiatur omnibus iniquitatibus tuis, qui sanat omnes infirmitates tuas;
Psalms 103 4 qui redimit de interitu vitam tuam, qui coronat te in misericordia et miserationibus;
Psalms 103 5 qui replet in bonis aetatem tuam: renovabitur ut aquilae iuventus tua.
Psalms 103 6 Faciens iustitias Dominus et iudicium omnibus iniuriam patientibus.
Psalms 103 7 Notas fecit vias suas Moysi, filiis Israel adinventiones suas. -
Psalms 103 8 Miserator et misericors Dominus, longanimis et multae misericordiae.
Psalms 103 9 Non in perpetuum contendet neque in aeternum irascetur.
Psalms 103 10 Non secundum peccata nostra fecit nobis neque secundum iniquitates nostras retribuit nobis.
Psalms 103 11 Quoniam, quantum exaltatur caelum a terra, praevaluit misericordia eius super timentes eum;
Psalms 103 12 quantum distat ortus ab occidente, longe fecit a nobis iniquitates nostras.
Psalms 103 13 Quomodo miseretur pater filiorum, misertus est Dominus timentibus se.
Psalms 103 14 Quoniam ipse cognovit figmentum nostrum, recordatus est quoniam pulvis sumus.
Psalms 103 15 Homo: sicut fenum dies eius, tamquam flos agri sic efflorebit.
Psalms 103 16 Spirat ventus in illum, et non subsistet, et non cognoscet eum amplius locus eius.
Psalms 103 17 Misericordia autem Domini ab aeterno et usque in aeternum super timentes eum; et iustitia illius in filios filiorum,
Psalms 103 18 in eos, qui servant testamentum eius et memores sunt mandatorum ipsius ad faciendum ea.
Psalms 103 19 Dominus in caelo paravit sedem suam, et regnum ipsius omnibus dominabitur.
Psalms 103 20 Benedicite Domino, omnes angeli eius, potentes virtute, facientes verbum illius in audiendo vocem sermonum eius.
Psalms 103 21 Benedicite Domino, omnes virtutes eius, ministri eius, qui facitis voluntatem eius.
Psalms 103 22 Benedicite Domino, omnia opera eius, in omni loco dominationis eius. Benedic, anima mea, Domino.
Psalms 104 1 Benedic, anima mea, Domino. Domine Deus meus, magnificatus es vehementer! Maiestatem et decorem induisti,
Psalms 104 2 amictus lumine sicut vestimento. Extendens caelum sicut velum,
Psalms 104 3 qui exstruis in aquis cenacula tua. Qui ponis nubem ascensum tuum, qui ambulas super pennas ventorum.
Psalms 104 4 Qui facis angelos tuos spiritus et ministros tuos ignem urentem.
Psalms 104 5 Qui fundasti terram super stabilitatem suam, non inclinabitur in saeculum saeculi.
Psalms 104 6 Abyssus sicut vestimentum operuit eam, super montes stabant aquae.
Psalms 104 7 Ab increpatione tua fugiunt, a voce tonitrui tui formidant.
Psalms 104 8 Ascendunt in montes et descendunt in valles, in locum, quem statuisti eis.
Psalms 104 9 Terminum posuisti, quem non transgredientur, neque convertentur operire terram.
Psalms 104 10 Qui emittis fontes in torrentes; inter medium montium pertransibunt,
Psalms 104 11 potabunt omnes bestias agri, exstinguent onagri sitim suam.
Psalms 104 12 Super ea volucres caeli habitabunt, de medio ramorum dabunt voces.
Psalms 104 13 Rigas montes de cenaculis tuis, de fructu operum tuorum satias terram.
Psalms 104 14 Producis fenum iumentis et herbam servituti hominum, educens panem de terra
Psalms 104 15 et vinum, quod laetificat cor hominis; exhilarans faciem in oleo, panis autem cor hominis confirmat.
Psalms 104 16 Saturabuntur ligna Domini et cedri Libani, quas plantavit.
Psalms 104 17 Illic passeres nidificabunt, erodii domus in vertice earum.
Psalms 104 18 Montes excelsi cervis, petrae refugium hyracibus.
Psalms 104 19 Fecit lunam ad tempora signanda, sol cognovit occasum suum.
Psalms 104 20 Posuisti tenebras, et facta est nox: in ipsa reptabunt omnes bestiae silvae,
Psalms 104 21 catuli leonum rugientes, ut rapiant et quaerant a Deo escam sibi.
Psalms 104 22 Oritur sol, et congregantur et in cubilibus suis recumbunt.
Psalms 104 23 Exit homo ad opus suum et ad operationem suam usque ad vesperum.
Psalms 104 24 Quam multiplicata sunt opera tua, Domine! Omnia in sapientia fecisti, impleta est terra creatura tua.
Psalms 104 25 Hoc mare magnum et spatiosum et latum: illic reptilia, quorum non est numerus, animalia pusilla cum magnis;
Psalms 104 26 illic naves pertransibunt, Leviathan, quem formasti ad ludendum cum eo.
Psalms 104 27 Omnia a te exspectant, ut des illis escam in tempore suo.
Psalms 104 28 Dante te illis, colligent, aperiente te manum tuam, implebuntur bonis.
Psalms 104 29 Avertente autem te faciem, turbabuntur; auferes spiritum eorum, et deficient et in pulverem suum revertentur.
Psalms 104 30 Emittes spiritum tuum, et creabuntur, et renovabis faciem terrae.
Psalms 104 31 Sit gloria Domini in saeculum; laetetur Dominus in operibus suis.
Psalms 104 32 Qui respicit terram et facit eam tremere, qui tangit montes, et fumigant.
Psalms 104 33 Cantabo Domino in vita mea, psallam Deo meo quamdiu sum.
Psalms 104 34 Iucundum sit ei eloquium meum, ego vero delectabor in Domino.
Psalms 104 35 Deficiant peccatores a terra et iniqui, ita ut non sint. Benedic, anima mea, Domino.
Psalms 105 1 ALLELUIA. Confitemini Domino et invocate nomen eius, annuntiate inter gentes opera eius.
Psalms 105 2 Cantate ei et psallite ei, meditamini in omnibus mirabilibus eius.
Psalms 105 3 Laudamini in nomine sancto eius, laetetur cor quaerentium Dominum.
Psalms 105 4 Quaerite Dominum et potentiam eius, quaerite faciem eius semper.
Psalms 105 5 Mementote mirabilium eius, quae fecit, prodigia eius et iudicia oris eius,
Psalms 105 6 semen Abraham, servi eius, filii Iacob, electi eius.
Psalms 105 7 Ipse Dominus Deus noster; in universa terra iudicia eius.
Psalms 105 8 Memor fuit in saeculum testamenti sui, verbi, quod mandavit in mille generationes,
Psalms 105 9 quod disposuit cum Abraham, et iuramenti sui ad Isaac.
Psalms 105 10 Et statuit illud Iacob in praeceptum et Israel in testamentum aeternum
Psalms 105 11 dicens: “ Tibi dabo terram Chanaan funiculum hereditatis vestrae ”.
Psalms 105 12 Cum essent numero brevi, paucissimi et peregrini in ea,
Psalms 105 13 et pertransirent de gente in gentem et de regno ad populum alterum,
Psalms 105 14 non permisit hominem nocere eis et corripuit pro eis reges:
Psalms 105 15 “ Nolite tangere christos meos et in prophetis meis nolite malignari ”.
Psalms 105 16 Et vocavit famem super terram et omne baculum panis contrivit.
Psalms 105 17 Misit ante eos virum, in servum venumdatus est Ioseph.
Psalms 105 18 Strinxerunt in compedibus pedes eius, in ferrum intravit collum eius,
Psalms 105 19 donec veniret verbum eius, eloquium Domini purgaret eum.
Psalms 105 20 Misit rex et solvit eum, princeps populorum, et dimisit eum;
Psalms 105 21 constituit eum dominum domus suae et principem omnis possessionis suae,
Psalms 105 22 ut erudiret principes eius sicut semetipsum et senes eius prudentiam doceret.
Psalms 105 23 Et intravit Israel in Aegyptum, et Iacob peregrinus fuit in terra Cham.
Psalms 105 24 Et auxit populum suum vehementer et confortavit eum super inimicos eius.
Psalms 105 25 Convertit cor eorum, ut odirent populum eius et dolum facerent in servos eius.
Psalms 105 26 Misit Moysen servum suum, Aaron, quem elegit.
Psalms 105 27 Posuit in eis verba signorum suorum et prodigiorum in terra Cham.
Psalms 105 28 Misit tenebras et obscuravit, et restiterunt sermonibus eius.
Psalms 105 29 Convertit aquas eorum in sanguinem et occidit pisces eorum.
Psalms 105 30 Edidit terra eorum ranas in penetralibus regum ipsorum.
Psalms 105 31 Dixit, et venit coenomyia et scinifes in omnibus finibus eorum.
Psalms 105 32 Posuit pluvias eorum grandinem, ignem comburentem in terra ipsorum.
Psalms 105 33 Et percussit vineas eorum et ficulneas eorum et contrivit lignum finium eorum.
Psalms 105 34 Dixit, et venit locusta et bruchus, cuius non erat numerus,
Psalms 105 35 et comedit omne fenum in terra eorum et comedit fructum terrae eorum.
Psalms 105 36 Et percussit omne primogenitum in terra eorum, primitias omnis roboris eorum.
Psalms 105 37 Et eduxit eos cum argento et auro; et non erat in tribubus eorum infirmus.
Psalms 105 38 Laetata est Aegyptus in profectione eorum, quia incubuit timor eorum super eos.
Psalms 105 39 Expandit nubem in protectionem et ignem, ut luceret eis per noctem.
Psalms 105 40 Petierunt, et venit coturnix, et pane caeli saturavit eos.
Psalms 105 41 Dirupit petram, et fluxerunt aquae, abierunt in sicco flumina.
Psalms 105 42 Quoniam memor fuit verbi sancti sui ad Abraham puerum suum.
Psalms 105 43 Et eduxit populum suum in exsultatione, electos suos in laetitia.
Psalms 105 44 Et dedit illis regiones gentium, et labores populorum possederunt,
Psalms 105 45 ut custodiant iustificationes eius et leges eius servent. ALLELUIA.
Psalms 106 1 ALLELUIA. Confitemini Domino, quoniam bonus, quoniam in saeculum misericordia eius.
Psalms 106 2 Quis loquetur potentias Domini, auditas faciet omnes laudes eius?
Psalms 106 3 Beati, qui custodiunt iudicium et faciunt iustitiam in omni tempore.
Psalms 106 4 Memento nostri, Domine, in beneplacito populi tui, visita nos in salutari tuo,
Psalms 106 5 ut videamus bona electorum tuorum, ut laetemur in laetitia gentis tuae, ut gloriemur cum hereditate tua.
Psalms 106 6 Peccavimus cum patribus nostris, iniuste egimus, iniquitatem fecimus.
Psalms 106 7 Patres nostri in Aegypto non intellexerunt mirabilia tua, non fuerunt memores multitudinis misericordiarum tuarum et irritaverunt ascendentes in mare, mare Rubrum.
Psalms 106 8 Et salvavit eos propter nomen suum, ut notam faceret potentiam suam. -
Psalms 106 9 Et increpuit mare Rubrum, et exsiccatum est, et deduxit eos in abyssis sicut in deserto.
Psalms 106 10 Et salvavit eos de manu odientis et redemit eos de manu inimici.
Psalms 106 11 Et operuit aqua tribulantes eos: unus ex eis non remansit.
Psalms 106 12 Et crediderunt verbis eius et cantaverunt laudem eius.
Psalms 106 13 Cito obliti sunt operum eius et non sustinuerunt consilium eius;
Psalms 106 14 et concupierunt concupiscentiam in deserto et tentaverunt Deum in inaquoso.
Psalms 106 15 Et dedit eis petitionem ipsorum et misit saturitatem in animas eorum.
Psalms 106 16 Et zelati sunt Moysen in castris, Aaron sanctum Domini.
Psalms 106 17 Aperta est terra et deglutivit Dathan et operuit super congregationem Abiram.
Psalms 106 18 Et exarsit ignis in synagoga eorum, flamma combussit peccatores.
Psalms 106 19 Et fecerunt vitulum in Horeb et adoraverunt sculptile;
Psalms 106 20 et mutaverunt gloriam suam in similitudinem tauri comedentis fenum.
Psalms 106 21 Obliti sunt Deum, qui salvavit eos, qui fecit magnalia in Aegypto,
Psalms 106 22 mirabilia in terra Cham, terribilia in mari Rubro.
Psalms 106 23 Et dixit quia disperderet eos, nisi affuisset Moyses electus eius: stetit in confractione in conspectu eius, ut averteret iram eius, ne destrueret eos.
Psalms 106 24 Et pro nihilo habuerunt terram desiderabilem, non crediderunt verbo eius.
Psalms 106 25 Et murmuraverunt in tabernaculis suis, non exaudierunt vocem Domini.
Psalms 106 26 Et elevavit manum suam super eos, ut prosterneret eos in deserto
Psalms 106 27 et ut deiceret semen eorum in nationibus et dispergeret eos in regionibus.
Psalms 106 28 Et adhaeserunt Baalphegor et comederunt sacrificia mortuorum;
Psalms 106 29 et irritaverunt eum in adinventionibus suis, et irrupit in eos ruina.
Psalms 106 30 Et stetit Phinees et fecit iudicium, et cessavit quassatio,
Psalms 106 31 et reputatum est ei in iustitiam in generationem et generationem usque in sempiternum.
Psalms 106 32 Et irritaverunt eum ad aquas Meriba, et vexatus est Moyses propter eos,
Psalms 106 33 quia exacerbaverunt spiritum eius, et temere locutus est in labiis suis.
Psalms 106 34 Non disperdiderunt gentes, quas dixit Dominus illis.
Psalms 106 35 Et commixti sunt inter gentes et didicerunt opera eorum.
Psalms 106 36 Et servierunt sculptilibus eorum, et factum est illis in scandalum.
Psalms 106 37 Et immolaverunt filios suos et filias suas daemoniis.
Psalms 106 38 Et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan. Et infecta est terra in sanguinibus,
Psalms 106 39 et contaminati sunt in operibus suis et fornicati sunt in adinventionibus suis.
Psalms 106 40 Et exarsit ira Dominus in populum suum et abominatus est hereditatem suam
Psalms 106 41 et tradidit eos in manus gentium, et dominati sunt eorum, qui oderunt eos.
Psalms 106 42 Et tribulaverunt eos inimici eorum, et humiliati sunt sub manibus eorum.
Psalms 106 43 Saepe liberavit eos; ipsi autem exacerbaverunt eum in consilio suo et corruerunt in iniquitatibus suis.
Psalms 106 44 Et vidit tribulationem eorum, cum audivit clamorem eorum. -
Psalms 106 45 Et memor fuit testamenti sui et paenituit eum secundum multitudinem misericordiae suae.
Psalms 106 46 Et dedit eos in miserationes in conspectu omnium, qui captivos duxerant eos.
Psalms 106 47 Salvos nos fac, Domine Deus noster, et congrega nos de nationibus, ut confiteamur nomini sancto tuo et gloriemur in laude tua.
Psalms 106 48 Benedictus Dominus, Deus Israel, a saeculo et usque in saeculum. Et dicet omnis populus: “ Fiat, fiat ”. 
Psalms 107 1 ALLELUIA. Confitemini Domino, quoniam bonus, quoniam in saeculum misericordia eius.
Psalms 107 2 Dicant, qui redempti sunt a Domino, quos redemit de manu adversarii
Psalms 107 3 et de regionibus congregavit eos, a solis ortu et occasu, ab aquilone et mari.
Psalms 107 4 Erraverunt in solitudine, in inaquoso, viam civitatis habitationis non invenerunt.
Psalms 107 5 Esurientes et sitientes, anima eorum in ipsis defecit.
Psalms 107 6 Et clamaverunt ad Dominum, cum tribularentur, et de necessitatibus eorum eripuit eos.
Psalms 107 7 Et deduxit eos in viam rectam, ut irent in civitatem habitationis.
Psalms 107 8 Confiteantur Domino propter misericordiam eius et mirabilia eius in filios hominum,
Psalms 107 9 quia satiavit animam sitientem et animam esurientem replevit bonis.
Psalms 107 10 Sedentes in tenebris et umbra mortis, vincti in mendicitate et ferro,
Psalms 107 11 quia exacerbaverunt eloquia Dei et consilium Altissimi spreverunt.
Psalms 107 12 Et humiliavit in laboribus cor eorum, infirmati sunt, nec fuit qui adiuvaret.
Psalms 107 13 Et clamaverunt ad Dominum, cum tribularentur, et de necessitatibus eorum liberavit eos.
Psalms 107 14 Et eduxit eos de tenebris et umbra mortis et vincula eorum dirupit.
Psalms 107 15 Confiteantur Domino propter misericordiam eius et mirabilia eius in filios hominum,
Psalms 107 16 quia contrivit portas aereas et vectes ferreos confregit.
Psalms 107 17 Stulti facti sunt in via iniquitatis suae et propter iniustitias suas afflicti sunt;
Psalms 107 18 omnem escam abominata est anima eorum, et appropinquaverunt usque ad portas mortis.
Psalms 107 19 Et clamaverunt ad Dominum, cum tribularentur, et de necessitatibus eorum liberavit eos.
Psalms 107 20 Misit verbum suum et sanavit eos et eripuit eos de interitionibus eorum.
Psalms 107 21 Confiteantur Domino propter misericordiam eius et mirabilia eius in filios hominum;
Psalms 107 22 et sacrificent sacrificium laudis et annuntient opera eius in exsultatione.
Psalms 107 23 Qui descendunt mare in navibus, facientes operationem in aquis multis,
Psalms 107 24 ipsi viderunt opera Domini et mirabilia eius in profundo.
Psalms 107 25 Dixit et excitavit spiritum procellae, et exaltati sunt fluctus eius.
Psalms 107 26 Ascendunt usque ad caelos et descendunt usque ad abyssos; anima eorum in malis tabescebat.
Psalms 107 27 Turbati sunt et moti sunt sicut ebrius, et omnis sapientia eorum devorata est.
Psalms 107 28 Et clamaverunt ad Dominum, cum tribularentur, et de necessitatibus eorum eduxit eos.
Psalms 107 29 Et statuit procellam eius in auram, et tacuerunt fluctus eius.
Psalms 107 30 Et laetati sunt, quia siluerunt, et deduxit eos in portum voluntatis eorum.
Psalms 107 31 Confiteantur Domino propter misericordiam eius et mirabilia eius in filios hominum;
Psalms 107 32 et exaltent eum in ecclesia plebis et in conventu seniorum laudent eum.
Psalms 107 33 Posuit flumina in desertum et exitus aquarum in sitim,
Psalms 107 34 terram fructiferam in salsuginem a malitia inhabitantium in ea.
Psalms 107 35 Posuit desertum in stagna aquarum et terram sine aqua in exitus aquarum.
Psalms 107 36 Et collocavit illic esurientes, et constituerunt civitatem habitationis.
Psalms 107 37 Et seminaverunt agros et plantaverunt vineas, et fecerunt fructum in proventum suum.
Psalms 107 38 Et benedixit eis, et multiplicati sunt nimis, et iumenta eorum non minoravit.
Psalms 107 39 Et pauci facti sunt et vexati sunt a tribulatione malorum et dolore.
Psalms 107 40 Effudit contemptionem super principes et errare fecit eos in deserto invio.
Psalms 107 41 Et suscepit pauperem de inopia et posuit sicut oves familias.
Psalms 107 42 Videbunt recti et laetabuntur, et omnis iniquitas oppilabit os suum.
Psalms 107 43 Quis sapiens, et custodiet haec et intelleget misericordias Domini?.
Psalms 108 1 Canticum. PSALMUS. David.
Psalms 108 2 Paratum cor meum, Deus, paratum cor meum, cantabo et psallam. Euge, gloria mea!
Psalms 108 3 Exsurge, psalterium et cithara, excitabo auroram.
Psalms 108 4 Confitebor tibi in populis, Domine, et psallam tibi in nationibus,
Psalms 108 5 quia magna est usque ad caelos misericordia tua, et usque ad nubes veritas tua.
Psalms 108 6 Exaltare super caelos, Deus, et super omnem terram gloria tua.
Psalms 108 7 Ut liberentur dilecti tui, salvum fac dextera tua et exaudi me.
Psalms 108 8 Deus locutus est in sancto suo: “ Exsultabo et dividam Sichimam et convallem Succoth dimetiar;
Psalms 108 9 meus est Galaad, et meus est Manasses, et Ephraim fortitudo capitis mei, Iuda sceptrum meum.
Psalms 108 10 Moab lebes lavacri mei; super Idumaeam extendam calceamentum meum, super Philistaeam vociferabor ”.
Psalms 108 11 Quis deducet me in civitatem munitam? Quis deducet me usque in Idumaeam?.
Psalms 108 12 Nonne, Deus, qui reppulisti nos? Et non exibis, Deus, in virtutibus nostris?
Psalms 108 13 Da nobis auxilium de tribulatione, quia vana salus hominis.
Psalms 108 14 In Deo faciemus virtutem, et ipse conculcabit inimicos nostros.
Psalms 109 1 Magistro chori. David. PSALMUS. Deus laudis meae, ne tacueris,
Psalms 109 2 quia os peccatoris et os dolosi super me apertum est. Locuti sunt adversum me lingua dolosa
Psalms 109 3 et sermonibus odii circumdederunt me et expugnaverunt me gratis.
Psalms 109 4 Pro dilectione mea adversabantur mihi; ego autem orabam.
Psalms 109 5 Et posuerunt adversum me mala pro bonis et odium pro dilectione mea.
Psalms 109 6 Constitue super eum peccatorem, et adversarius stet a dextris eius.
Psalms 109 7 Cum iudicatur, exeat condemnatus, et oratio eius fiat in peccatum.
Psalms 109 8 Fiant dies eius pauci, et ministerium eius accipiat alter.
Psalms 109 9 Fiant filii eius orphani, et uxor eius vidua.
Psalms 109 10 Instabiles vagentur filii eius et mendicent et eiciantur de ruinis suis. -
Psalms 109 11 Scrutetur fenerator omnem substantiam eius, et diripiant alieni labores eius.
Psalms 109 12 Non sit qui praebeat illi misericordiam, nec sit qui misereatur pupillis eius.
Psalms 109 13 Fiant nati eius in interitum, in generatione una deleatur nomen eorum.
Psalms 109 14 In memoriam redeat iniquitas patrum eius in conspectu Domini, et peccatum matris eius non deleatur.
Psalms 109 15 Fiant contra Dominum semper, et disperdat de terra memoriam eorum.
Psalms 109 16 Pro eo quod non est recordatus facere misericordiam et persecutus est hominem inopem et mendicum et compunctum corde, ut mortificaret.
Psalms 109 17 Et dilexit maledictionem: et veniat ei; et noluit benedictionem: et elongetur ab eo.
Psalms 109 18 Et induit maledictionem sicut vestimentum: et intret sicut aqua in interiora eius, et sicut oleum in ossa eius.
Psalms 109 19 Fiat ei sicut indumentum, quo operitur, et sicut zona, qua semper praecingitur.
Psalms 109 20 Haec retributio eorum, qui adversantur mihi apud Dominum, et qui loquuntur mala adversus animam meam.
Psalms 109 21 Et tu, Domine, Domine, fac mecum propter nomen tuum, quia suavis est misericordia tua; libera me, 
Psalms 109 22 quia egenus et pauper ego sum, et cor meum vulneratum est intra me.
Psalms 109 23 Sicut umbra, cum declinat, pertransii, excussus sum sicut locustae.
Psalms 109 24 Genua mea infirmata sunt ieiunio, et caro mea contabuit absque oleo.
Psalms 109 25 Et ego factus sum opprobrium illis: viderunt me et moverunt capita sua.
Psalms 109 26 Adiuva me, Domine Deus meus, salvum me fac secundum misericordiam tuam.
Psalms 109 27 Et sciant quia manus tua haec: tu, Domine, hoc fecisti.
Psalms 109 28 Maledicant illi, et tu benedicas; qui insurgunt in me, confundantur, servus autem tuus laetabitur.
Psalms 109 29 Induantur, qui detrahunt mihi, pudore et operiantur sicut diploide confusione sua.
Psalms 109 30 Confitebor Domino nimis in ore meo et in medio multorum laudabo eum,
Psalms 109 31 quia astitit a dextris pauperis, ut salvam faceret a iudicantibus animam eius.
Psalms 110 1 David. PSALMUS. Dixit Dominus Domino meo: “ Sede a dextris meis, donec ponam inimicos tuos scabellum pedum tuorum ”.
Psalms 110 2 Virgam potentiae tuae emittet Dominus ex Sion: dominare in medio inimicorum tuorum.
Psalms 110 3 Tecum principatus in die virtutis tuae, in splendoribus sanctis, ex utero ante luciferum genui te.
Psalms 110 4 Iuravit Dominus et non paenitebit eum: “ Tu es sacerdos in aeternum secundum ordinem Melchisedech ”.
Psalms 110 5 Dominus a dextris tuis, conquassabit in die irae suae reges.
Psalms 110 6 Iudicabit in nationibus: cumulantur cadavera, conquassabit capita in terra spatiosa.
Psalms 110 7 De torrente in via bibet, propterea exaltabit caput.
Psalms 111 1 ALLELUIA. ALEPH. Confitebor Domino in toto corde meo, BETH. in consilio iustorum et congregatione.
Psalms 111 2 GHIMEL. Magna opera Domini, DALETH. exquirenda omnibus, qui cupiunt ea.
Psalms 111 3 HE. Decor et magnificentia opus eius, VAU. et iustitia eius manet in saeculum saeculi.
Psalms 111 4 ZAIN. Memoriam fecit mirabilium suorum, HETH. misericors et miserator Dominus.
Psalms 111 5 TETH. Escam dedit timentibus se; IOD. memor erit in saeculum testamenti sui.
Psalms 111 6 CAPH. Virtutem operum suorum annuntiavit populo suo, LAMED. ut det illis hereditatem gentium;
Psalms 111 7 MEM. opera manuum eius veritas et iudicium. NUN. Fidelia omnia mandata eius,
Psalms 111 8 SAMECH. confirmata in saeculum saeculi, AIN. facta in veritate et aequitate.
Psalms 111 9 PHE. Redemptionem misit populo suo, SADE. mandavit in aeternum testamentum suum. COPH. Sanctum et terribile nomen eius.
Psalms 111 10 RES. Initium sapientiae timor Domini, SIN. intellectus bonus omnibus facientibus ea; TAU. laudatio eius manet in saeculum saeculi.
Psalms 112 1 ALLELUIA. ALEPH. Beatus vir, qui timet Dominum, BETH. in mandatis eius cupit nimis.
Psalms 112 2 GHIMEL. Potens in terra erit semen eius, DALETH. generatio rectorum benedicetur.
Psalms 112 3 HE. Gloria et divitiae in domo eius, VAU. et iustitia eius manet in saeculum saeculi.
Psalms 112 4 ZAIN. Exortum est in tenebris lumen rectis, HETH. misericors et miserator et iustus.
Psalms 112 5 TETH. Iucundus homo, qui miseretur et commodat, IOD. disponet res suas in iudicio,
Psalms 112 6 CAPH. quia in aeternum non commovebitur. LAMED. In memoria aeterna erit iustus,
Psalms 112 7 MEM. ab auditione mala non timebit. NUN. Paratum cor eius, sperans in Domino,
Psalms 112 8 SAMECH. confirmatum est cor eius, non timebit, AIN. donec despiciat inimicos suos.
Psalms 112 9 PHE. Distribuit, dedit pauperibus; SADE. iustitia eius manet in saeculum saeculi, COPH. cornu eius exaltabitur in gloria.
Psalms 112 10 RES. Peccator videbit et irascetur, SIN. dentibus suis fremet et tabescet. TAU. Desiderium peccatorum peribit.
Psalms 113 1 ALLELUIA. Laudate, pueri Domini, laudate nomen Domini.
Psalms 113 2 Sit nomen Domini benedictum ex hoc nunc et usque in saeculum.
Psalms 113 3 A solis ortu usque ad occasum laudabile nomen Domini.
Psalms 113 4 Excelsus super omnes gentes Dominus, super caelos gloria eius.
Psalms 113 5 Quis sicut Dominus Deus noster, qui in altis habitat
Psalms 113 6 et se inclinat, ut respiciat in caelum et in terram?
Psalms 113 7 Suscitans de terra inopem, de stercore erigens pauperem,
Psalms 113 8 ut collocet eum cum principibus, cum principibus populi sui.
Psalms 113 9 Qui habitare facit sterilem in domo, matrem filiorum laetantem.
Psalms 114 1 ALLELUIA. In exitu Israel de Aegypto, domus Iacob de populo barbaro,
Psalms 114 2 factus est Iuda sanctuarium eius, Israel potestas eius.
Psalms 114 3 Mare vidit et fugit, Iordanis conversus est retrorsum;
Psalms 114 4 montes saltaverunt ut arietes, et colles sicut agni ovium. -
Psalms 114 5 Quid est tibi, mare, quod fugisti? Et tu, Iordanis, quia conversus es retrorsum?
Psalms 114 6 Montes, quod saltastis sicut arietes, et colles, sicut agni ovium?
Psalms 114 7 A facie Domini contremisce, terra, a facie Dei Iacob,
Psalms 114 8 qui convertit petram in stagna aquarum et silicem in fontes aquarum.
Psalms 115 1 Non nobis, Domine, non nobis, sed nomini tuo da gloriam super misericordia tua et veritate tua.
Psalms 115 2 Quare dicent gentes: “ Ubi est Deus eorum? ”.
Psalms 115 3 Deus autem noster in caelo; omnia, quaecumque voluit, fecit.
Psalms 115 4 Simulacra gentium argentum et aurum, opera manuum hominum.
Psalms 115 5 Os habent et non loquentur, oculos habent et non videbunt.
Psalms 115 6 Aures habent et non audient, nares habent et non odorabunt.
Psalms 115 7 Manus habent et non palpabunt, pedes habent et non ambulabunt; non clamabunt in gutture suo.
Psalms 115 8 Similes illis erunt, qui faciunt ea, et omnes, qui confidunt in eis.
Psalms 115 9 Domus Israel speravit in Domino: adiutorium eorum et scutum eorum est.
Psalms 115 10 Domus Aaron speravit in Domino: adiutorium eorum et scutum eorum est.
Psalms 115 11 Qui timent Dominum, speraverunt in Domino: adiutorium eorum et scutum eorum est.
Psalms 115 12 Dominus memor fuit nostri et benedicet nobis: benedicet domui Israel, benedicet domui Aaron,
Psalms 115 13 benedicet omnibus, qui timent Dominum, pusillis cum maioribus.
Psalms 115 14 Adiciat Dominus super vos, super vos et super filios vestros.
Psalms 115 15 Benedicti vos a Domino, qui fecit caelum et terram.
Psalms 115 16 Caeli, caeli sunt Domino, terram autem dedit filiis hominum.
Psalms 115 17 Non mortui laudabunt te, Domine, neque omnes, qui descendunt in silentium,
Psalms 115 18 sed nos, qui vivimus, benedicimus Domino ex hoc nunc et usque in saeculum.
Psalms 116 1 ALLELUIA. Dilexi, quoniam exaudit Dominus vocem deprecationis meae.
Psalms 116 2 Quia inclinavit aurem suam mihi, cum in diebus meis invocabam.
Psalms 116 3 Circumdederunt me funes mortis, et angustiae inferni invenerunt me. Tribulationem et dolorem inveni
Psalms 116 4 et nomen Domini invocabam: “ O Domine, libera animam meam ”.
Psalms 116 5 Misericors Dominus et iustus, et Deus noster miseretur.
Psalms 116 6 Custodiens parvulos Dominus; humiliatus sum, et salvum me faciet.
Psalms 116 7 Convertere, anima mea, in requiem tuam, quia Dominus benefecit tibi;
Psalms 116 8 quia eripuit animam meam de morte, oculos meos a lacrimis, pedes meos a lapsu.
Psalms 116 9 Ambulabo coram Domino in regione vivorum. -
Psalms 116 10 Credidi, etiam cum locutus sum: “ Ego humiliatus sum nimis ”.
Psalms 116 11 Ego dixi in trepidatione mea: “ Omnis homo mendax ”.
Psalms 116 12 Quid retribuam Domino pro omnibus, quae retribuit mihi?
Psalms 116 13 Calicem salutaris accipiam et nomen Domini invocabo.
Psalms 116 14 Vota mea Domino reddam coram omni populo eius.
Psalms 116 15 Pretiosa in conspectu Domini mors sanctorum eius.
Psalms 116 16 O Domine, ego servus tuus, ego servus tuus et filius ancillae tuae. Dirupisti vincula mea:
Psalms 116 17 tibi sacrificabo hostiam laudis et nomen Domini invocabo.
Psalms 116 18 Vota mea Domino reddam coram omni populo eius
Psalms 116 19 in atriis domus Domini, in medio tui, Ierusalem.
Psalms 117 1 ALLELUIA. Laudate Dominum, omnes gentes; collaudate eum, omnes populi.
Psalms 117 2 Quoniam confirmata est super nos misericordia eius, et veritas Domini manet in aeternum.
Psalms 118 1 ALLELUIA. Confitemini Domino, quoniam bonus, quoniam in saeculum misericordia eius.
Psalms 118 2 Dicat nunc Israel, quoniam bonus, quoniam in saeculum misericordia eius.
Psalms 118 3 Dicat nunc domus Aaron, quoniam in saeculum misericordia eius.
Psalms 118 4 Dicant nunc, qui timent Dominum, quoniam in saeculum misericordia eius.
Psalms 118 5 De tribulatione invocavi Dominum, et exaudivit me educens in latitudinem Dominus.
Psalms 118 6 Dominus mecum, non timebo, quid faciat mihi homo.
Psalms 118 7 Dominus mecum adiutor meus, et ego despiciam inimicos meos.
Psalms 118 8 Bonum est confugere ad Dominum quam confidere in homine.
Psalms 118 9 Bonum est confugere ad Dominum quam confidere in principibus.
Psalms 118 10 Omnes gentes circuierunt me, et in nomine Domini excidi eos.
Psalms 118 11 Circumdantes circumdederunt me, et in nomine Domini excidi eos.
Psalms 118 12 Circumdederunt me sicut apes et exarserunt sicut ignis in spinis, et in nomine Domini excidi eos.
Psalms 118 13 Impellentes impulerunt me, ut caderem, et Dominus adiuvit me.
Psalms 118 14 Fortitudo mea et laus mea Dominus et factus est mihi in salutem.
Psalms 118 15 Vox iubilationis et salutis in tabernaculis iustorum: “ Dextera Domini fecit virtutem!
Psalms 118 16 Dextera Domini exaltata est; dextera Domini fecit virtutem! ”.
Psalms 118 17 Non moriar, sed vivam et narrabo opera Domini.
Psalms 118 18 Castigans castigavit me Dominus et morti non tradidit me.
Psalms 118 19 Aperite mihi portas iustitiae; ingressus in eas confitebor Domino.
Psalms 118 20 Haec porta Domini; iusti intrabunt in eam. -
Psalms 118 21 Confitebor tibi, quoniam exaudisti me et factus es mihi in salutem.
Psalms 118 22 Lapidem quem reprobaverunt aedificantes, hic factus est in caput anguli;
Psalms 118 23 a Domino factum est istud et est mirabile in oculis nostris.
Psalms 118 24 Haec est dies, quam fecit Dominus: exsultemus et laetemur in ea.
Psalms 118 25 O Domine, salvum me fac; o Domine, da prosperitatem!
Psalms 118 26 Benedictus, qui venit in nomine Domini. Benedicimus vobis de domo Domini.
Psalms 118 27 Deus Dominus et illuxit nobis. Instruite sollemnitatem in ramis condensis usque ad cornua altaris.
Psalms 118 28 Deus meus es tu, et confitebor tibi, Deus meus, et exaltabo te.
Psalms 118 29 Confitemini Domino, quoniam bonus, quoniam in saeculum misericordia eius.
Psalms 119 1 ALLELUIA. ALEPH. Beati immaculati in via, qui ambulant in lege Domini.
Psalms 119 2 Beati, qui servant testimonia eius, in toto corde exquirunt eum.
Psalms 119 3 Non enim operati sunt iniquitatem, in viis eius ambulaverunt.
Psalms 119 4 Tu mandasti mandata tua custodiri nimis.
Psalms 119 5 Utinam dirigantur viae meae ad custodiendas iustificationes tuas!
Psalms 119 6 Tunc non confundar, cum perspexero in omnibus praeceptis tuis.
Psalms 119 7 Confitebor tibi in directione cordis, in eo quod didici iudicia iustitiae tuae.
Psalms 119 8 Iustificationes tuas custodiam, non me derelinquas usquequaque.
Psalms 119 9 BETH. In quo mundabit adulescentior viam suam? In custodiendo sermones tuos.
Psalms 119 10 In toto corde meo exquisivi te; ne errare me facias a praeceptis tuis.
Psalms 119 11 In corde meo abscondi eloquia tua, ut non peccem tibi.
Psalms 119 12 Benedictus es, Domine; doce me iustificationes tuas.
Psalms 119 13 In labiis meis numeravi omnia iudicia oris tui.
Psalms 119 14 In via testimoniorum tuorum delectatus sum sicut in omnibus divitiis.
Psalms 119 15 In mandatis tuis exercebor et considerabo vias tuas.
Psalms 119 16 In iustificationibus tuis delectabor, non obliviscar sermonem tuum.
Psalms 119 17 GHIMEL. Benefac servo tuo, et vivam et custodiam sermonem tuum.
Psalms 119 18 Revela oculos meos, et considerabo mirabilia de lege tua.
Psalms 119 19 Incola ego sum in terra, non abscondas a me praecepta tua.
Psalms 119 20 Defecit anima mea in desiderando iudicia tua in omni tempore.
Psalms 119 21 Increpasti superbos; maledicti, qui errant a praeceptis tuis.
Psalms 119 22 Aufer a me opprobrium et contemptum, quia testimonia tua servavi.
Psalms 119 23 Etsi principes sedent et adversum me loquuntur, servus tamen tuus exercetur in iustificationibus tuis.
Psalms 119 24 Nam et testimonia tua delectatio mea, et consilium meum iustificationes tuae.
Psalms 119 25 DALETH. Adhaesit pulveri anima mea; vivifica me secundum verbum tuum.
Psalms 119 26 Vias meas enuntiavi, et exaudisti me; doce me iustificationes tuas.
Psalms 119 27 Viam mandatorum tuorum fac me intellegere, et exercebor in mirabilibus tuis.
Psalms 119 28 Lacrimata est anima mea prae maerore; erige me secundum verbum tuum.
Psalms 119 29 Viam mendacii averte a me et legem tuam da mihi benigne.
Psalms 119 30 Viam veritatis elegi, iudicia tua proposui mihi.
Psalms 119 31 Adhaesi testimoniis tuis, Domine; noli me confundere.
Psalms 119 32 Viam mandatorum tuorum curram, quia dilatasti cor meum.
Psalms 119 33 HE. Legem pone mihi, Domine, viam iustificationum tuarum, et servabo eam semper.
Psalms 119 34 Da mihi intellectum, et servabo legem tuam et custodiam illam in toto corde meo.
Psalms 119 35 Deduc me in semitam praeceptorum tuorum, quia ipsam volui.
Psalms 119 36 Inclina cor meum in testimonia tua et non in avaritiam.
Psalms 119 37 Averte oculos meos, ne videant vanitatem; in via tua vivifica me.
Psalms 119 38 Suscita servo tuo eloquium tuum, quod est ad timorem tuum.
Psalms 119 39 Amove opprobrium meum, quod suspicatus sum, quia iudicia tua iucunda.
Psalms 119 40 Ecce concupivi mandata tua; in iustitia tua vivifica me.
Psalms 119 41 VAU. Et veniat super me misericordia tua, Domine, salutare tuum secundum eloquium tuum.
Psalms 119 42 Et respondebo exprobrantibus mihi verbum, quia speravi in sermonibus tuis.
Psalms 119 43 Et ne auferas de ore meo verbum veritatis usquequaque, quia in iudiciis tuis supersperavi.
Psalms 119 44 Et custodiam legem tuam semper, in saeculum et in saeculum saeculi.
Psalms 119 45 Et ambulabo in latitudine, quia mandata tua exquisivi.
Psalms 119 46 Et loquar de testimoniis tuis in conspectu regum et non confundar.
Psalms 119 47 Et delectabor in praeceptis tuis, quae dilexi.
Psalms 119 48 Et levabo manus meas ad praecepta tua, quae dilexi; et exercebor in iustificationibus tuis. -
Psalms 119 49 ZAIN. Memor esto verbi tui servo tuo, in quo mihi spem dedisti.
Psalms 119 50 Hoc me consolatum est in humiliatione mea, quia eloquium tuum vivificavit me.
Psalms 119 51 Superbi deriserunt me vehementer; a lege autem tua non declinavi.
Psalms 119 52 Memor fui iudiciorum tuorum a saeculo, Domine, et consolatus sum.
Psalms 119 53 Indignatio tenuit me propter peccatores derelinquentes legem tuam.
Psalms 119 54 Cantica factae sunt mihi iustificationes tuae in loco peregrinationis meae.
Psalms 119 55 Memor fui nocte nominis tui, Domine, et custodiam legem tuam.
Psalms 119 56 Hoc factum est mihi, quia mandata tua servavi.
Psalms 119 57 HETH. Portio mea Dominus: dixi custodire verba tua.
Psalms 119 58 Deprecatus sum faciem tuam in toto corde meo; miserere mei secundum eloquium tuum.
Psalms 119 59 Cogitavi vias meas et converti pedes meos in testimonia tua.
Psalms 119 60 Festinavi et non sum moratus, ut custodiam praecepta tua.
Psalms 119 61 Funes peccatorum circumplexi sunt me, et legem tuam non sum oblitus.
Psalms 119 62 Media nocte surgebam ad confitendum tibi super iudicia iustitiae tuae.
Psalms 119 63 Particeps ego sum omnium timentium te et custodientium mandata tua.
Psalms 119 64 Misericordia tua, Domine, plena est terra; iustificationes tuas doce me.
Psalms 119 65 TETH. Bonitatem fecisti cum servo tuo, Domine, secundum verbum tuum.
Psalms 119 66 Bonitatem et prudentiam et scientiam doce me, quia praeceptis tuis credidi.
Psalms 119 67 Priusquam humiliarer ego erravi; nunc autem eloquium tuum custodiam.
Psalms 119 68 Bonus es tu et benefaciens, doce me iustificationes tuas.
Psalms 119 69 Excogitaverunt contra me dolosa superbi, ego autem in toto corde meo servabo mandata tua.
Psalms 119 70 Incrassatum est sicut adeps cor eorum, ego vero in lege tua delectatus sum.
Psalms 119 71 Bonum mihi quia humiliatus sum, ut discam iustificationes tuas.
Psalms 119 72 Bonum mihi lex oris tui super milia auri et argenti.
Psalms 119 73 IOD. Manus tuae fecerunt me et plasmaverunt me; da mihi intellectum, et discam praecepta tua.
Psalms 119 74 Qui timent te, videbunt me et laetabuntur, quia in verba tua supersperavi.
Psalms 119 75 Cognovi, Domine, quia aequitas iudicia tua, et in veritate humiliasti me.
Psalms 119 76 Fiat misericordia tua, ut consoletur me, secundum eloquium tuum servo tuo.
Psalms 119 77 Veniant mihi miserationes tuae, et vivam, quia lex tua delectatio mea est.
Psalms 119 78 Confundantur superbi, quoniam dolose incurvaverunt me, ego autem exercebor in mandatis tuis.
Psalms 119 79 Convertantur mihi timentes te, et qui noverunt testimonia tua.
Psalms 119 80 Fiat cor meum immaculatum in iustificationibus tuis, ut non confundar.
Psalms 119 81 CAPH. Defecit in salutare tuum anima mea, et in verbum tuum supersperavi.
Psalms 119 82 Defecerunt oculi mei in eloquium tuum, dicentes: “ Quando consolaberis me? ”.
Psalms 119 83 Quia factus sum sicut uter in fumo; iustificationes tuas non sum oblitus.
Psalms 119 84 Quot sunt dies servi tui? Quando facies de persequentibus me iudicium?
Psalms 119 85 Foderunt mihi foveas superbi, qui non sunt secundum legem tuam.
Psalms 119 86 Omnia praecepta tua veritas; dolose persecuti sunt me; adiuva me.
Psalms 119 87 Paulo minus consummaverunt me in terra, ego autem non dereliqui mandata tua.
Psalms 119 88 Secundum misericordiam tuam vivifica me, et custodiam testimonia oris tui. -
Psalms 119 89 LAMED. In aeternum, Domine, verbum tuum constitutum est in caelo.
Psalms 119 90 In generationem et generationem veritas tua; firmasti terram, et permanet.
Psalms 119 91 Secundum iudicia tua permanent hodie, quoniam omnia serviunt tibi.
Psalms 119 92 Nisi quod lex tua delectatio mea est, tunc forte periissem in humilia tione mea.
Psalms 119 93 In aeternum non obliviscar man data tua, quia in ipsis vivificasti me.
Psalms 119 94 Tuus sum ego: salvum me fac, quoniam mandata tua exqui sivi.
Psalms 119 95 Me exspectaverunt peccatores, ut perderent me; testimonia tua intellexi.
Psalms 119 96 Omni consummationi vidi finem, latum praeceptum tuum nimis.
Psalms 119 97 MEM. Quomodo dilexi legem tuam, Domine; tota die meditatio mea est.
Psalms 119 98 Super inimicos meos sapientem me fecit praeceptum tuum, quia in aeternum mihi est.
Psalms 119 99 Super omnes docentes me prudens factus sum, quia testimonia tua meditatio mea est.
Psalms 119 100 Super senes intellexi, quia mandata tua servavi.
Psalms 119 101 Ab omni via mala prohibui pedes meos, ut custodiam verba tua.
Psalms 119 102 A iudiciis tuis non declinavi, quia tu legem posuisti mihi.
Psalms 119 103 Quam dulcia faucibus meis eloquia tua, super mel ori meo.
Psalms 119 104 A mandatis tuis intellexi; propterea odivi omnem viam mendacii.
Psalms 119 105 NUN. Lucerna pedibus meis verbum tuum et lumen semitis meis.
Psalms 119 106 Iuravi et statui custodire iudicia iustitiae tuae.
Psalms 119 107 Humiliatus sum usquequaque, Domine; vivifica me secundum verbum tuum.
Psalms 119 108 Voluntaria oris mei beneplacita sint, Domine, et iudicia tua doce me.
Psalms 119 109 Anima mea in manibus meis semper, et legem tuam non sum oblitus.
Psalms 119 110 Posuerunt peccatores laqueum mihi, et de mandatis tuis non erravi.
Psalms 119 111 Hereditas mea testimonia tua in aeternum, quia exsultatio cordis mei sunt.
Psalms 119 112 Inclinavi cor meum ad faciendas iustificationes tuas in aeternum, in finem.
Psalms 119 113 SAMECH. Duplices corde odio habui et legem tuam dilexi.
Psalms 119 114 Tegmen et scutum meum es tu, et in verbum tuum supersperavi.
Psalms 119 115 Declinate a me, maligni, et servabo praecepta Dei mei.
Psalms 119 116 Suscipe me secundum eloquium tuum, et vivam; et non confundas me ab exspectatione mea.
Psalms 119 117 Sustenta me, et salvus ero et delectabor in iustificationibus tuis semper.
Psalms 119 118 Sprevisti omnes discedentes a iustificationibus tuis, quia mendacium cogitatio eorum.
Psalms 119 119 Quasi scoriam delesti omnes peccatores terrae; ideo dilexi testimonia tua.
Psalms 119 120 Horruit a timore tuo caro mea; a iudiciis enim tuis timui.
Psalms 119 121 AIN. Feci iudicium et iustitiam; non tradas me calumniantibus me.
Psalms 119 122 Sponde pro servo tuo in bonum; non calumnientur me superbi.
Psalms 119 123 Oculi mei defecerunt in desiderio salutaris tui et eloquii iustitiae tuae.
Psalms 119 124 Fac cum servo tuo secundum misericordiam tuam et iustificationes tuas doce me.
Psalms 119 125 Servus tuus sum ego; da mihi intellectum, ut sciam testimonia tua.
Psalms 119 126 Tempus faciendi Domino; dissipaverunt legem tuam.
Psalms 119 127 Ideo dilexi praecepta tua super aurum et obryzum.
Psalms 119 128 Propterea ad omnia mandata tua dirigebar, omnem viam mendacii odio habui. -
Psalms 119 129 PHE. Mirabilia testimonia tua, ideo servavit ea anima mea.
Psalms 119 130 Declaratio sermonum tuorum illuminat et intellectum dat parvulis.
Psalms 119 131 Os meum aperui et attraxi spiritum, quia praecepta tua desiderabam.
Psalms 119 132 Convertere in me et miserere mei secundum iudicium tuum cum diligentibus nomen tuum.
Psalms 119 133 Gressus meos dirige secundum eloquium tuum, et non dominetur mei omnis iniquitas.
Psalms 119 134 Redime me a calumniis hominum, ut custodiam mandata tua.
Psalms 119 135 Faciem tuam illumina super servum tuum et doce me iustificationes tuas.
Psalms 119 136 Rivulos aquarum deduxerunt oculi mei, quia non custodierunt legem tuam.
Psalms 119 137 SADE. Iustus es, Domine, et rectum iudicium tuum.
Psalms 119 138 Mandasti in iustitia testimonia tua et in veritate nimis.
Psalms 119 139 Consumpsit me zelus meus, quia obliti sunt verba tua inimici mei.
Psalms 119 140 Ignitum eloquium tuum vehementer, et servus tuus dilexit illud.
Psalms 119 141 Adulescentulus sum ego et contemptus; mandata tua non sum oblitus.
Psalms 119 142 Iustitia tua iustitia in aeternum, et lex tua veritas.
Psalms 119 143 Tribulatio et angustia invenerunt me; praecepta tua delectatio mea est.
Psalms 119 144 Iustitia testimonia tua in aeternum; intellectum da mihi, et vivam.
Psalms 119 145 COPH. Clamavi in toto corde, exaudi me, Domine; iustificationes tuas servabo.
Psalms 119 146 Clamavi ad te, salvum me fac, ut custodiam testimonia tua.
Psalms 119 147 Praeveni diluculo et clamavi, in verba tua supersperavi.
Psalms 119 148 Praevenerunt oculi mei vigilias, ut meditarer eloquia tua.
Psalms 119 149 Vocem meam audi secundum misericordiam tuam, Domine, secundum iudicium tuum vivifica me.
Psalms 119 150 Appropinquaverunt persequentes me in malitia, a lege autem tua longe facti sunt.
Psalms 119 151 Prope es tu, Domine, et omnia praecepta tua veritas.
Psalms 119 152 Ab initio cognovi de testimoniis tuis, quia in aeternum fundasti ea.
Psalms 119 153 RES. Vide humiliationem meam et eripe me, quia legem tuam non sum oblitus.
Psalms 119 154 Iudica causam meam et redime me; propter eloquium tuum vivifica me.
Psalms 119 155 Longe a peccatoribus salus, quia iustificationes tuas non exquisierunt.
Psalms 119 156 Misericordiae tuae multae, Domine; secundum iudicia tua vivifica me.
Psalms 119 157 Multi, qui persequuntur me et tribulant me; a testimoniis tuis non declinavi.
Psalms 119 158 Vidi praevaricantes, et taeduit me, quia eloquia tua non custodierunt.
Psalms 119 159 Vide quoniam mandata tua dilexi, Domine; secundum misericordiam tuam vivifica me.
Psalms 119 160 Principium verborum tuorum veritas, in aeternum omnia iudicia iustitiae tuae.
Psalms 119 161 SIN. Principes persecuti sunt me gratis, et a verbis tuis formidavit cor meum.
Psalms 119 162 Laetabor ego super eloquia tua, sicut qui invenit spolia multa.
Psalms 119 163 Mendacium odio habui et abominatus sum; legem autem tuam dilexi.
Psalms 119 164 Septies in die laudem dixi tibi super iudicia iustitiae tuae.
Psalms 119 165 Pax multa diligentibus legem tuam, et non est illis scandalum.
Psalms 119 166 Exspectabam salutare tuum, Domine, et praecepta tua feci.
Psalms 119 167 Custodivit anima mea testimonia tua, et dilexi ea vehementer.
Psalms 119 168 Servavi mandata tua et testimonia tua, quia omnes viae meae in conspectu tuo.
Psalms 119 169 TAU. Appropinquet deprecatio mea in conspectu tuo, Domine; iuxta verbum tuum da mihi intellectum.
Psalms 119 170 Intret postulatio mea in conspectu tuo; secundum eloquium tuum libera me.
Psalms 119 171 Eructabunt labia mea hymnum, cum docueris me iustificationes tuas.
Psalms 119 172 Cantet lingua mea eloquium tuum, quia omnia praecepta tua iustitia.
Psalms 119 173 Fiat manus tua, ut adiuvet me, quoniam mandata tua elegi.
Psalms 119 174 Concupivi salutare tuum, Domine, et lex tua delectatio mea est.
Psalms 119 175 Vivet anima mea et laudabit te, et iudicia tua adiuvabunt me.
Psalms 119 176 Erravi sicut ovis, quae periit; quaere servum tuum, quia praecepta tua non sum oblitus.
Psalms 120 1 Canticum ascensionum. Ad Dominum, cum tribularer, clamavi, et exaudivit me.
Psalms 120 2 Domine, libera animam meam a labiis mendacii, a lingua dolosa.
Psalms 120 3 Quid detur tibi aut quid apponatur tibi, lingua dolosa?
Psalms 120 4 Sagittae potentis acutae cum carbonibus iuniperorum.
Psalms 120 5 Heu mihi, quia peregrinatus sum in Mosoch, habitavi ad tabernacula Cedar!
Psalms 120 6 Multum incola fuit anima mea cum his, qui oderunt pacem.
Psalms 120 7 Ego eram pacificus; cum loquebar, illi impugnabant me.
Psalms 121 1 Canticum ascensionum. Levabo oculos meos in montes: unde veniet auxilium mihi?
Psalms 121 2 Auxilium meum a Domino, qui fecit caelum et terram.
Psalms 121 3 Non dabit in commotionem pedem tuum neque dormitabit, qui custodit te.
Psalms 121 4 Ecce non dormitabit neque dormiet, qui custodit Israel.
Psalms 121 5 Dominus custodit te, Dominus umbraculum tuum ad manum dexteram tuam.
Psalms 121 6 Per diem sol non percutiet te, neque luna per noctem.
Psalms 121 7 Dominus custodiet te ab omni malo; custodiet animam tuam Dominus.
Psalms 121 8 Dominus custodiet introitum tuum et exitum tuum ex hoc nunc et usque in saeculum.
Psalms 122 1 Canticum ascensionum. David. Laetatus sum in eo, quod dixerunt mihi: “ In domum Domini ibimus ”.
Psalms 122 2 Stantes iam sunt pedes nostri in portis tuis, Ierusalem.
Psalms 122 3 Ierusalem, quae aedificata est ut civitas, sibi compacta in idipsum.
Psalms 122 4 Illuc enim ascenderunt tribus, tribus Domini, testimonium Israel, ad confitendum nomini Domini.
Psalms 122 5 Quia illic sederunt sedes ad iudicium, sedes domus David.
Psalms 122 6 Rogate, quae ad pacem sunt Ierusalem: “ Securi sint diligentes te!
Psalms 122 7 Fiat pax in muris tuis, et securitas in turribus tuis! ”.
Psalms 122 8 Propter fratres meos et proximos meos loquar: “ Pax in te! ”.
Psalms 122 9 Propter domum Domini Dei nostri exquiram bona tibi.
Psalms 123 1 Canticum ascensionum. Ad te levavi oculos meos, qui habitas in caelis.
Psalms 123 2 Ecce sicut oculi servorum ad manus dominorum suorum, sicut oculi ancillae ad manus dominae suae, ita oculi nostri ad Dominum Deum nostrum, donec misereatur nostri.
Psalms 123 3 Miserere nostri, Domine, miserere nostri, quia multum repleti sumus despectione;
Psalms 123 4 quia multum repleta est anima nostra derisione abundantium et despectione superborum.
Psalms 124 1 Canticum ascensionum. David. Nisi quia Dominus erat in nobis, dicat nunc Israel,
Psalms 124 2 nisi quia Dominus erat in nobis, cum exsurgerent homines in nos:
Psalms 124 3 forte vivos deglutissent nos, cum irasceretur furor eorum in nos.
Psalms 124 4 Forsitan aqua absorbuisset nos, torrens pertransisset animam nostram;
Psalms 124 5 forsitan pertransissent animam nostram aquae intumescentes.
Psalms 124 6 Benedictus Dominus, qui non dedit nos in direptionem dentibus eorum.
Psalms 124 7 Anima nostra sicut passer erepta est de laqueo venantium: laqueus contritus est, et nos erepti sumus.
Psalms 124 8 Adiutorium nostrum in nomine Domini, qui fecit caelum et terram.
Psalms 125 1 Canticum ascensionum. Qui confidunt in Domino, sicut mons Sion: non commovebitur, in aeternum manet.
Psalms 125 2 Ierusalem, montes in circuitu eius, et Dominus in circuitu populi sui ex hoc nunc et usque in saeculum.
Psalms 125 3 Quia non requiescet virga iniquitatis super sortem iustorum, ut non extendant iusti ad iniquitatem manus suas.
Psalms 125 4 Benefac, Domine, bonis et rectis corde.
Psalms 125 5 Declinantes autem per vias pravas adducet Dominus cum operantibus iniquitatem. Pax super Israel!
Psalms 126 1 Canticum ascensionum. In convertendo Dominus captivitatem Sion, facti sumus quasi somniantes.
Psalms 126 2 Tunc repletum est gaudio os nostrum, et lingua nostra exsultatione. Tunc dicebant inter gentes: “ Magnificavit Dominus facere cum eis ”.
Psalms 126 3 Magnificavit Dominus facere nobiscum; facti sumus laetantes.
Psalms 126 4 Converte, Domine, captivitatem nostram, sicut torrentes in austro.
Psalms 126 5 Qui seminant in lacrimis, in exsultatione metent.
Psalms 126 6 Euntes ibant et flebant semen spargendum portantes; venientes autem venient in exsultatione portantes manipulos suos.
Psalms 127 1 Canticum ascensionum. Salomonis. Nisi Dominus aedificaverit domum, in vanum laborant, qui aedificant eam. Nisi Dominus custodierit civitatem, frustra vigilat, qui custodit eam.
Psalms 127 2 Vanum est vobis ante lucem surgere et sero quiescere, qui manducatis panem laboris, quia dabit dilectis suis somnum.
Psalms 127 3 Ecce hereditas Domini filii, merces fructus ventris.
Psalms 127 4 Sicut sagittae in manu potentis, ita filii iuventutis.
Psalms 127 5 Beatus vir, qui implevit pharetram suam ex ipsis: non confundetur, cum loquetur inimicis suis in porta.
Psalms 128 1 Canticum ascensionum. Beatus omnis, qui timet Dominum, qui ambulat in viis eius.
Psalms 128 2 Labores manuum tuarum manducabis, beatus es, et bene tibi erit.
Psalms 128 3 Uxor tua sicut vitis fructifera in lateribus domus tuae; filii tui sicut novellae olivarum in circuitu mensae tuae.
Psalms 128 4 Ecce sic benedicetur homo, qui timet Dominum.
Psalms 128 5 Benedicat tibi Dominus ex Sion, et videas bona Ierusalem omnibus diebus vitae tuae;
Psalms 128 6 et videas filios filiorum tuorum. Pax super Israel!
Psalms 129 1 Canticum ascensionum. Saepe expugnaverunt me a iuventute mea, dicat nunc Israel,
Psalms 129 2 saepe expugnaverunt me a iuventute mea, etenim non potuerunt adversum me.
Psalms 129 3 Supra dorsum meum araverunt aratores, prolongaverunt sulcos suos.
Psalms 129 4 Dominus autem iustus concidit cervices peccatorum.
Psalms 129 5 Confundantur et convertantur retrorsum omnes, qui oderunt Sion.
Psalms 129 6 Fiant sicut fenum tectorum, quod, priusquam evellatur, exaruit;
Psalms 129 7 de quo non implevit manum suam, qui metit, et sinum suum, qui manipulos colligit.
Psalms 129 8 Et non dixerunt, qui praeteribant: “ Benedictio Domini super vos, benedicimus vobis in nomine Domini ”.
Psalms 130 1 Canticum ascensionum. De profundis clamavi ad te, Domine;
Psalms 130 2 Domine, exaudi vocem meam. Fiant aures tuae intendentes in vocem deprecationis meae.
Psalms 130 3 Si iniquitates observaveris, Domine, Domine, quis sustinebit?
Psalms 130 4 Quia apud te propitiatio est, ut timeamus te.
Psalms 130 5 Sustinui te, Domine, sustinuit anima mea in verbo eius; speravit 
Psalms 130 6 anima mea in Domino magis quam custodes auroram. Magis quam custodes auroram
Psalms 130 7 speret Israel in Domino, quia apud Dominum misericordia, et copiosa apud eum redemptio.
Psalms 130 8 Et ipse redimet Israel ex omnibus iniquitatibus eius.
Psalms 131 1 Canticum ascensionum. David. Domine, non est exaltatum cor meum, neque elati sunt oculi mei, neque ambulavi in magnis neque in mirabilibus super me.
Psalms 131 2 Vere pacatam et quietam feci animam meam; sicut ablactatus in sinu matris suae, sicut ablactatus, ita in me est anima mea.
Psalms 131 3 Speret Israel in Domino ex hoc nunc et usque in saeculum.
Psalms 132 1 Canticum ascensionum. Memento, Domine, David et omnis mansuetudinis eius,
Psalms 132 2 quia iuravit Domino, votum vovit Potenti Iacob:
Psalms 132 3 “ Non introibo in tabernaculum domus meae, non ascendam in lectum strati mei,
Psalms 132 4 non dabo somnum oculis meis et palpebris meis dormitationem,
Psalms 132 5 donec inveniam locum Domino, tabernaculum Potenti Iacob ”.
Psalms 132 6 Ecce audivimus eam esse in Ephratha, invenimus eam in campis Iaar.
Psalms 132 7 Ingrediamur in tabernaculum eius, adoremus ad scabellum pedum eius. -
Psalms 132 8 Surge, Domine, in requiem tuam, tu et arca fortitudinis tuae.
Psalms 132 9 Sacerdotes tui induantur iustitiam, et sancti tui exsultent.
Psalms 132 10 Propter David servum tuum non avertas faciem christi tui.
Psalms 132 11 Iuravit Dominus David veritatem et non recedet ab ea: “ De fructu ventris tui ponam super sedem tuam.
Psalms 132 12 Si custodierint filii tui testamentum meum et testimonia mea, quae docebo eos, filii eorum usque in saeculum sedebunt super sedem tuam ”.
Psalms 132 13 Quoniam elegit Dominus Sion, desideravit eam in habitationem sibi:
Psalms 132 14 “ Haec requies mea in saeculum saeculi; hic habitabo, quoniam desideravi eam.
Psalms 132 15 Cibaria eius benedicens benedicam, pauperes eius saturabo panibus.
Psalms 132 16 Sacerdotes eius induam salutari, et sancti eius exsultatione exsultabunt.
Psalms 132 17 Illic germinare faciam cornu David, parabo lucernam christo meo.
Psalms 132 18 Inimicos eius induam confusione, super ipsum autem efflorebit diadema eius ”.
Psalms 133 1 Canticum ascensionum. David. Ecce quam bonum et quam iucundum habitare fratres in unum:
Psalms 133 2 sicut unguentum optimum in capite, quod descendit in barbam, barbam Aaron, quod descendit in oram vestimenti eius;
Psalms 133 3 sicut ros Hermon, qui descendit in montes Sion, quoniam illic mandavit Dominus benedictionem, vitam usque in saeculum.
Psalms 134 1 Canticum ascensionum. Ecce benedicite Dominum, omnes servi Domini, qui statis in domo Domini per noctes.
Psalms 134 2 Extollite manus vestras ad sanctuarium et benedicite Dominum.
Psalms 134 3 Benedicat te Dominus ex Sion, qui fecit caelum et terram.
Psalms 135 1 ALLELUIA. Laudate nomen Domini, laudate, servi Domini,
Psalms 135 2 qui statis in domo Domini, in atriis domus Dei nostri.
Psalms 135 3 Laudate Dominum, quia bonus Dominus; psallite nomini eius, quoniam suave.
Psalms 135 4 Quoniam Iacob elegit sibi Dominus, Israel in peculium sibi.
Psalms 135 5 Quia ego cognovi quod magnus est Dominus, et Deus noster prae omnibus diis.
Psalms 135 6 Omnia, quaecumque voluit, Dominus fecit in caelo et in terra, in mari et in omnibus abyssis.
Psalms 135 7 Adducens nubes ab extremo terrae, fulgura in pluviam facit, producit ventos de thesauris suis.
Psalms 135 8 Qui percussit primogenita Aegypti ab homine usque ad pecus.
Psalms 135 9 Misit signa et prodigia in medio tui, Aegypte, in pharaonem et in omnes servos eius.
Psalms 135 10 Qui percussit gentes multas et occidit reges fortes:
Psalms 135 11 Sehon regem Amorraeorum et Og regem Basan et omnia regna Chanaan.
Psalms 135 12 Et dedit terram eorum hereditatem, hereditatem Israel populo suo.
Psalms 135 13 Domine, nomen tuum in aeternum; Domine, memoriale tuum in generationem et generationem.
Psalms 135 14 Quia iudicabit Dominus populum suum et servorum suorum miserebitur.
Psalms 135 15 Simulacra gentium argentum et aurum, opera manuum hominum.
Psalms 135 16 Os habent et non loquentur, oculos habent et non videbunt.
Psalms 135 17 Aures habent et non audient; neque enim est spiritus in ore ipsorum.
Psalms 135 18 Similes illis erunt, qui faciunt ea, et omnes, qui confidunt in eis.
Psalms 135 19 Domus Israel, benedicite Domino; domus Aaron, benedicite Domino;
Psalms 135 20 domus Levi, benedicite Domino; qui timetis Dominum, benedicite Domino.
Psalms 135 21 Benedictus Dominus ex Sion, qui habitat in Ierusalem. ALLELUIA.
Psalms 136 1 ALLELUIA. Confitemini Domino, quoniam bonus, quoniam in aeternum misericordia eius.
Psalms 136 2 Confitemini Deo deorum, quoniam in aeternum misericordia eius.
Psalms 136 3 Confitemini Domino dominorum, quoniam in aeternum misericordia eius.
Psalms 136 4 Qui facit mirabilia magna solus, quoniam in aeternum misericordia eius.
Psalms 136 5 Qui fecit caelos in intellectu, quoniam in aeternum misericordia eius.
Psalms 136 6 Qui expandit terram super aquas, quoniam in aeternum misericordia eius.
Psalms 136 7 Qui fecit luminaria magna, quoniam in aeternum misericordia eius:
Psalms 136 8 solem, ut praeesset diei, quoniam in aeternum misericordia eius;
Psalms 136 9 lunam et stellas, ut praeessent nocti, quoniam in aeternum misericordia eius.
Psalms 136 10 Qui percussit Aegyptum in primogenitis eorum, quoniam in aeternum misericordia eius.
Psalms 136 11 Qui eduxit Israel de medio eorum, quoniam in aeternum misericordia eius,
Psalms 136 12 in manu potenti et brachio extento, quoniam in aeternum misericordia eius.
Psalms 136 13 Qui divisit mare Rubrum in divisiones, quoniam in aeternum misericordia eius.
Psalms 136 14 Et traduxit Israel per medium eius, quoniam in aeternum misericordia eius.
Psalms 136 15 Et excussit pharaonem et virtutem eius in mari Rubro, quoniam in aeternum misericordia eius.
Psalms 136 16 Qui traduxit populum suum per desertum, quoniam in aeternum misericordia eius.
Psalms 136 17 Qui percussit reges magnos, quoniam in aeternum misericordia eius;
Psalms 136 18 et occidit reges potentes, quoniam in aeternum misericordia eius:
Psalms 136 19 Sehon regem Amorraeorum, quoniam in aeternum misericordia eius;
Psalms 136 20 et Og regem Basan, quoniam in aeternum misericordia eius.
Psalms 136 21 Et dedit terram eorum hereditatem, quoniam in aeternum misericordia eius,
Psalms 136 22 hereditatem Israel servo suo, quoniam in aeternum misericordia eius.
Psalms 136 23 Qui in humilitate nostra memor fuit nostri, quoniam in aeternum misericordia eius;
Psalms 136 24 et redemit nos ab inimicis nostris, quoniam in aeternum misericordia eius.
Psalms 136 25 Qui dat escam omni carni, quoniam ìn aeternum misericordia eius.
Psalms 136 26 Confitemini Deo caeli, quoniam in aeternum misericordia eius.
Psalms 137 1 Super flumina Babylonis, illic sedimus et flevimus, cum recordaremur Sion.
Psalms 137 2 In salicibus in medio eius suspendimus citharas nostras.
Psalms 137 3 Quia illic rogaverunt nos, qui captivos duxerunt nos, verba cantionum, et, qui affligebant nos, laetitiam: “ Cantate nobis de canticis Sion ”.
Psalms 137 4 Quomodo cantabimus canticum Domini in terra aliena?
Psalms 137 5 Si oblitus fuero tui, Ierusalem, oblivioni detur dextera mea;
Psalms 137 6 adhaereat lingua mea faucibus meis, si non meminero tui, si non praeposuero Ierusalem in capite laetitiae meae.
Psalms 137 7 Memor esto, Domine, adversus filios Edom diei Ierusalem; qui dicebant: “ Exinanite, exinanite usque ad fundamentum in ea ”.
Psalms 137 8 Filia Babylonis devastans, beatus, qui retribuet tibi retributionem tuam, quam retribuisti nobis;
Psalms 137 9 beatus, qui tenebit et allidet parvulos tuos ad petram.
Psalms 138 1 David. Confitebor tibi, Domine, in toto corde meo, quoniam audisti verba oris mei. In conspectu angelorum psallam tibi,
Psalms 138 2 adorabo ad templum sanctum tuum; et confitebor nomini tuo propter misericordiam tuam et veritatem tuam, quoniam magnificasti super omne nomen eloquium tuum.
Psalms 138 3 In quacumque die invocavero te, exaudi me; multiplicabis in anima mea virtutem.
Psalms 138 4 Confitebuntur tibi, Domine, omnes reges terrae, quia audierunt eloquia oris tui.
Psalms 138 5 Et cantabunt vias Domini, quoniam magna est gloria Domini;
Psalms 138 6 quoniam excelsus Dominus et humilem respicit et superbum a longe cognoscit.
Psalms 138 7 Si ambulavero in medio tribulationis, vivificabis me; et contra iram inimicorum meorum extendes manum tuam, et salvum me faciet dextera tua.
Psalms 138 8 Dominus perficiet pro me; Domine, misericordia tua in saeculum: opera manuum tuarum ne despicias.
Psalms 139 1 Magistro chori. David. PSALMUS. Domine, scrutatus es et cognovisti me,
Psalms 139 2 tu cognovisti sessionem meam et resurrectionem meam. Intellexisti cogitationes meas de longe,
Psalms 139 3 semitam meam et accubitum meum investigasti. Et omnes vias meas perspexisti,
Psalms 139 4 quia nondum est sermo in lingua mea, et ecce, Domine, tu novisti omnia.
Psalms 139 5 A tergo et a fronte coartasti me et posuisti super me manum tuam.
Psalms 139 6 Mirabilis nimis facta est scientia tua super me, sublimis, et non attingam eam.
Psalms 139 7 Quo ibo a spiritu tuo et quo a facie tua fugiam?
Psalms 139 8 Si ascendero in caelum, tu illic es; si descendero in infernum, ades.
Psalms 139 9 Si sumpsero pennas aurorae et habitavero in extremis maris,
Psalms 139 10 etiam illuc manus tua deducet me, et tenebit me dextera tua.
Psalms 139 11 Si dixero: “ Forsitan tenebrae compriment me, et nox illuminatio erit circa me ”,
Psalms 139 12 etiam tenebrae non obscurabuntur a te, et nox sicut dies illuminabitur C sicut tenebrae eius ita et lumen eius -.
Psalms 139 13 Quia tu formasti renes meos, contexuisti me in utero matris meae.
Psalms 139 14 Confitebor tibi, quia mirabiliter plasmatus sum; mirabilia opera tua, et anima mea cognoscit nimis.
Psalms 139 15 Non sunt abscondita ossa mea a te, cum factus sum in occulto, contextus in inferioribus terrae.
Psalms 139 16 Imperfectum adhuc me viderunt oculi tui, et in libro tuo scripti erant omnes dies: ficti erant, et nondum erat unus ex eis.
Psalms 139 17 Mihi autem nimis pretiosae cogitationes tuae, Deus; nimis gravis summa earum.
Psalms 139 18 Si dinumerabo eas, super arenam multiplicabuntur; si ad finem pervenerim, adhuc sum tecum.
Psalms 139 19 Utinam occidas, Deus, peccatores; viri sanguinum, declinate a me.
Psalms 139 20 Qui loquuntur contra te maligne: exaltantur in vanum contra te.
Psalms 139 21 Nonne, qui oderunt te, Domine, oderam et insurgentes in te abhorrebam?
Psalms 139 22 Perfecto odio oderam illos, et inimici facti sunt mihi.
Psalms 139 23 Scrutare me, Deus, et scito cor meum; proba me et cognosce semitas meas
Psalms 139 24 et vide, si via vanitatis in me est, et deduc me in via aeterna.
Psalms 140 1 Magistro chori. PSALMUS. David.
Psalms 140 2 Eripe me, Domine, ab homine malo, a viro violentiae serva me.
Psalms 140 3 Qui cogitaverunt mala in corde, tota die constituebant proelia.
Psalms 140 4 Acuerunt linguas suas sicut serpentis, venenum aspidum sub labiis eorum.
Psalms 140 5 Custodi me, Domine, de manu peccatoris et a viro violentiae serva me, qui cogitaverunt supplantare gressus meos.
Psalms 140 6 Absconderunt superbi laqueum mihi et funes extenderunt in rete, iuxta iter offendicula posuerunt mihi.
Psalms 140 7 Dixi Domino: “ Deus meus es tu; auribus percipe, Domine, vocem deprecationis meae ”.
Psalms 140 8 Domine, Domine, virtus salutis meae, obumbrasti caput meum in die belli.
Psalms 140 9 Ne concedas, Domine, desideria impii; consilia eius ne perficias. Exaltant 
Psalms 140 10 caput, qui circumdant me; malitia labiorum ipsorum operiat eos.
Psalms 140 11 Cadant super eos carbones ignis, in foveas deicias eos, et non exsurgant.
Psalms 140 12 Vir linguosus non firmabitur in terra, virum violentiae mala capient in interitu.
Psalms 140 13 Cognovi quia faciet Dominus iudicium inopis et vindictam pauperum.
Psalms 140 14 Verumtamen iusti confitebuntur nomini tuo, et habitabunt recti in conspectu tuo.
Psalms 141 1 PSALMUS. David. Domine, clamavi ad te, ad me festina; intende voci meae, cum clamo ad te.
Psalms 141 2 Dirigatur oratio mea sicut incensum in conspectu tuo, elevatio manuum mearum ut sacrificium vespertinum. -
Psalms 141 3 Pone, Domine, custodiam ori meo et vigiliam ad ostium labiorum meorum.
Psalms 141 4 Non declines cor meum in verbum malitiae ad machinandas machinationes in impietate cum hominibus operantibus iniquitatem; et non comedam ex deliciis eorum.
Psalms 141 5 Percutiat me iustus in misericordia et increpet me; oleum autem peccatoris non impinguet caput meum, quoniam adhuc et oratio mea in malitiis eorum.
Psalms 141 6 Deiecti in manus duras iudicum eorum, audient verba mea, quoniam suavia erant.
Psalms 141 7 Sicut frusta dolantis et dirumpentis in terra, dissipata sunt ossa eorum ad fauces inferni.
Psalms 141 8 Quia ad te, Domine, Domine, oculi mei; ad te confugi, non effundas animam meam.
Psalms 141 9 Custodi me a laqueo, quem statuerunt mihi, et a scandalis operantium iniquitatem.
Psalms 141 10 Cadent in retiacula sua peccatores simul, ego autem ultra pertranseam.
Psalms 142 1 Maskil. David, cum esset in caverna. Precatio.
Psalms 142 2 Voce mea ad Dominum clamo, voce mea ad Dominum deprecor;
Psalms 142 3 effundo in conspectu eius lamentationem meam, et tribulationem meam ante ipsum pronuntio.
Psalms 142 4 Cum deficit in me spiritus meus, tu nosti semitas meas. In via, qua ambulabam, absconderunt laqueum mihi.
Psalms 142 5 Considerabam ad dexteram et videbam, et non erat qui cognosceret me. Periit fuga a me, et non est qui requirat animam meam. -
Psalms 142 6 Clamavi ad te, Domine; dixi: “ Tu es refugium meum, portio mea in terra viventium.
Psalms 142 7 Intende ad deprecationem meam, quia humiliatus sum nimis. Libera me a persequentibus me, quia confortati sunt super me.
Psalms 142 8 Educ de custodia animam meam ad confitendum nomini tuo; me circumdabunt iusti, cum retribueris mihi ”.
Psalms 143 1 PSALMUS. David. Domine, exaudi orationem meam, auribus percipe obsecrationem meam in veritate tua; exaudi me in tua iustitia.
Psalms 143 2 Et non intres in iudicium cum servo tuo, quia non iustificabitur in conspectu tuo omnis vivens.
Psalms 143 3 Quia persecutus est inimicus animam meam, contrivit in terra vitam meam, collocavit me in obscuris sicut mortuos a saeculo.
Psalms 143 4 Et anxiatus est in me spiritus meus, in medio mei obriguit cor meum.
Psalms 143 5 Memor fui dierum antiquorum, meditatus sum in omnibus operibus tuis, in factis manuum tuarum recogitabam.
Psalms 143 6 Expandi manus meas ad te, anima mea sicut terra sine aqua tibi.
Psalms 143 7 Velociter exaudi me, Domine; defecit spiritus meus. Non abscondas faciem tuam a me, ne similis fiam descendentibus in lacum.
Psalms 143 8 Auditam fac mihi mane misericordiam tuam, quia in te speravi. Notam fac mihi viam, in qua ambulem, quia ad te levavi animam meam.
Psalms 143 9 Eripe me de inimicis meis, Domine, ad te confugi.
Psalms 143 10 Doce me facere voluntatem tuam, quia Deus meus es tu. Spiritus tuus bonus deducet me in terram rectam;
Psalms 143 11 propter nomen tuum, Domine, vivificabis me. In iustitia tua educes de tribulatione animam meam
Psalms 143 12 et in misericordia tua disperdes inimicos meos; et perdes omnes, qui tribulant animam meam, quoniam ego servus tuus sum.
Psalms 144 1 David. Benedictus Dominus, adiutor meus, qui docet manus meas ad proelium et digitos meos ad bellum.
Psalms 144 2 Misericordia mea et fortitudo mea, refugium meum et liberator meus; scutum meum, et in ipso speravi, qui subdit populum meum sub me.
Psalms 144 3 Domine, quid est homo, quod agnoscis eum, aut filius hominis, quod reputas eum?
Psalms 144 4 Homo vanitati similis factus est, dies eius sicut umbra praeteriens.
Psalms 144 5 Domine, inclina caelos tuos et descende; tange montes, et fumigabunt.
Psalms 144 6 Fulgura coruscationem et dissipa eos; emitte sagittas tuas et conturba eos.
Psalms 144 7 Emitte manum tuam de alto; eripe me et libera me de aquis multis, de manu filiorum alienigenarum,
Psalms 144 8 quorum os locutum est vanitatem, et dextera eorum dextera mendacii.
Psalms 144 9 Deus, canticum novum cantabo tibi, in psalterio decachordo psallam tibi,
Psalms 144 10 qui das salutem regibus, qui redimis David servum tuum de gladio maligno.
Psalms 144 11 Eripe me et libera me de manu filiorum alienigenarum, quorum os locutum est vanitatem, et dextera eorum dextera mendacii.
Psalms 144 12 Filii nostri sicut novellae crescentes in iuventute sua; filiae nostrae sicut columnae angulares, sculptae ut structura templi.
Psalms 144 13 Promptuaria nostra plena, redundantia omnibus bonis; oves nostrae in milibus innumerabiles in campis nostris,
Psalms 144 14 boves nostrae crassae. Non est ruina maceriae neque egressus neque clamor in plateis nostris.
Psalms 144 15 Beatus populus, cui haec sunt; beatus populus, cui Dominus est Deus.
Psalms 145 1 Laudes. David. ALEPH. Exaltabo te, Deus meus, rex, et benedicam nomini tuo in saeculum et in saeculum saeculi.
Psalms 145 2 BETH. Per singulos dies benedicam tibi et laudabo nomen tuum in saeculum et in saeculum saeculi.
Psalms 145 3 GHIMEL. Magnus Dominus et laudabilis nimis, et magnitudinis eius non est investigatio.
Psalms 145 4 DALETH. Generatio generationi laudabit opera tua, et potentiam tuam pronuntiabunt.
Psalms 145 5 HE. Magnificentiam gloriae maiestatis tuae loquentur et mirabilia tua enarrabunt.
Psalms 145 6 VAU. Et virtutem terribilium tuorum dicent et magnitudinem tuam narrabunt.
Psalms 145 7 ZAIN. Memoriam abundantiae suavitatis tuae eructabunt et iustitia tua exsultabunt.
Psalms 145 8 HETH. Miserator et misericors Dominus, longanimis et multae misericordiae.
Psalms 145 9 TETH. Suavis Dominus universis, et miserationes eius super omnia opera eius.
Psalms 145 10 IOD. Confiteantur tibi, Domine, omnia opera tua; et sancti tui benedicant tibi.
Psalms 145 11 CAPH. Gloriam regni tui dicant et potentiam tuam loquantur,
Psalms 145 12 LAMED. ut notas faciant filiis hominum potentias tuas et gloriam magnificentiae regni tui.
Psalms 145 13 MEM. Regnum tuum regnum omnium saeculorum, et dominatio tua in omnem generationem et generationem. NUN. Fidelis Dominus in omnibus verbis suis et sanctus in omnibus operibus suis.
Psalms 145 14 SAMECH. Allevat Dominus omnes, qui corruunt, et erigit omnes depressos.
Psalms 145 15 AIN. Oculi omnium in te sperant, et tu das illis escam in tempore opportuno.
Psalms 145 16 PHE. Aperis tu manum tuam et imples omne animal in beneplacito.
Psalms 145 17 SADE. Iustus Dominus in omnibus viis suis et sanctus in omnibus operibus suis.
Psalms 145 18 COPH. Prope est Dominus omnibus invocantibus eum, omnibus invocantibus eum in veritate.
Psalms 145 19 RES. Voluntatem timentium se faciet et deprecationem eorum exaudiet et salvos faciet eos.
Psalms 145 20 SIN. Custodit Dominus omnes diligentes se et omnes peccatores disperdet.
Psalms 145 21 TAU. Laudationem Domini loquetur os meum, et benedicat omnis caro nomini sancto eius in saeculum et in saeculum saeculi.
Psalms 146 1 ALLELUIA. Lauda, anima mea, Dominum;
Psalms 146 2 laudabo Dominum in vita mea, psallam Deo meo, quamdiu fuero.
Psalms 146 3 Nolite confidere in principibus, in filiis hominum, in quibus non est salus.
Psalms 146 4 Exibit spiritus eius, et revertetur in terram suam; in illa die peribunt cogitationes eorum.
Psalms 146 5 Beatus, cuius Deus Iacob est adiutor, cuius spes in Domino Deo suo,
Psalms 146 6 qui fecit caelum et terram, mare et omnia, quae in eis sunt; qui custodit veritatem in saeculum,
Psalms 146 7 facit iudicium oppressis, dat escam esurientibus. Dominus solvit compeditos,
Psalms 146 8 Dominus illuminat caecos, Dominus erigit depressos, Dominus diligit iustos,
Psalms 146 9 Dominus custodit advenas, pupillum et viduam sustentat et viam peccatorum disperdit.
Psalms 146 10 Regnabit Dominus in saecula, Deus tuus, Sion, in generationem et generationem.
Psalms 147 1 ALLELUIA. Laudate Dominum, quoniam bonum est psallere Deo nostro, quoniam iucundum est celebrare laudem.
Psalms 147 2 Aedificans Ierusalem Dominus, dispersos Israelis congregabit.
Psalms 147 3 Qui sanat contritos corde et alligat plagas eorum;
Psalms 147 4 qui numerat multitudinem stellarum et omnibus eis nomina vocat.
Psalms 147 5 Magnus Dominus noster et magnus virtute, sapientiae eius non est numerus.
Psalms 147 6 Sustentat mansuetos Dominus, humilians autem peccatores usque ad terram.
Psalms 147 7 Praecinite Domino in confessione, psallite Deo nostro in cithara.
Psalms 147 8 Qui operit caelum nubibus et parat terrae pluviam. Qui producit in montibus fenum et herbam servituti hominum.
Psalms 147 9 Qui dat iumentis escam ipsorum et pullis corvorum invocantibus eum.
Psalms 147 10 Non in fortitudine equi delectatur, nec in tibiis viri beneplacitum est ei.
Psalms 147 11 Beneplacitum est Domino super timentes eum et in eis, qui sperant super misericordia eius.
Psalms 147 12 Lauda, Ierusalem, Dominum; collauda Deum tuum, Sion.
Psalms 147 13 Quoniam confortavit seras portarum tuarum, benedixit filiis tuis in te.
Psalms 147 14 Qui ponit fines tuos pacem et adipe frumenti satiat te.
Psalms 147 15 Qui emittit eloquium suum terrae, velociter currit verbum eius.
Psalms 147 16 Qui dat nivem sicut lanam, pruinam sicut cinerem spargit.
Psalms 147 17 Mittit crystallum suam sicut buccellas; ante faciem frigoris eius quis sustinebit?
Psalms 147 18 Emittet verbum suum et liquefaciet ea, flabit spiritus eius, et fluent aquae.
Psalms 147 19 Qui annuntiat verbum suum Iacob, iustitias et iudicia sua Israel.
Psalms 147 20 Non fecit taliter omni nationi et iudicia sua non manifestavit eis. ALLELUIA.
Psalms 148 1 ALLELUIA. Laudate Dominum de caelis, laudate eum in excelsis.
Psalms 148 2 Laudate eum, omnes angeli eius, laudate eum, omnes virtutes eius.
Psalms 148 3 Laudate eum, sol et luna, laudate eum, omnes stellae lucentes.
Psalms 148 4 Laudate eum, caeli caelorum et aquae omnes, quae super caelos sunt. -
Psalms 148 5 Laudent nomen Domini, quia ipse mandavit, et creata sunt;
Psalms 148 6 statuit ea in aeternum et in saeculum saeculi; praeceptum posuit, et non praeteribit.
Psalms 148 7 Laudate Dominum de terra, dracones et omnes abyssi,
Psalms 148 8 ignis, grando, nix, fumus, spiritus procellarum, qui facit verbum eius,
Psalms 148 9 montes et omnes colles, ligna fructifera et omnes cedri,
Psalms 148 10 bestiae et universa pecora, serpentes et volucres pennatae.
Psalms 148 11 Reges terrae et omnes populi, principes et omnes iudices terrae,
Psalms 148 12 iuvenes et virgines, senes cum iunioribus
Psalms 148 13 laudent nomen Domini, quia exaltatum est nomen eius solius. Magnificentia eius super caelum et terram,
Psalms 148 14 et exaltavit cornu populi sui. Hymnus omnibus sanctis eius, filiis Israel, populo, qui propinquus est ei. ALLELUIA.
Psalms 149 1 ALLELUIA. Cantate Domino canticum novum; laus eius in ecclesia sanctorum.
Psalms 149 2 Laetetur Israel in eo, qui fecit eum, et filii Sion exsultent in rege suo.
Psalms 149 3 Laudent nomen eius in choro, in tympano et cithara psallant ei,
Psalms 149 4 quia beneplacitum est Domino in populo suo, et honorabit mansuetos in salute.
Psalms 149 5 Iubilent sancti in gloria, laetentur in cubilibus suis.
Psalms 149 6 Exaltationes Dei in gutture eorum, et gladii ancipites in manibus eorum,
Psalms 149 7 ad faciendam vindictam in nationibus, castigationes in populis,
Psalms 149 8 ad alligandos reges eorum in compedibus et nobiles eorum in manicis ferreis,
Psalms 149 9 ad faciendum in eis iudicium conscriptum. Gloria haec est omnibus sanctis eius. ALLELUIA.
Psalms 150 1 ALLELUIA. Laudate Dominum in sanctuario eius, laudate eum in firmamento virtutis eius.
Psalms 150 2 Laudate eum in magnalibus eius, laudate eum secundum multitudinem magnitudinis eius.
Psalms 150 3 Laudate eum in sono tubae, laudate eum in psalterio et cithara,
Psalms 150 4 laudate eum in tympano et choro, laudate eum in chordis et organo,
Psalms 150 5 laudate eum in cymbalis benesonantibus, laudate eum in cymbalis iubilationis: omne quod spirat, laudet Dominum. ALLELUIA.
Proverbs 1 1 Parabolae Salomonis filii David regis Israel
Proverbs 1 2 ad sciendam sapientiam et disciplinam, ad intellegenda verba prudentiae;
Proverbs 1 3 ad suscipiendam eruditionem doctrinae, iustitiam et iudicium et aequitatem,
Proverbs 1 4 ut detur parvulis astutia, adulescenti scientia et recogitatio.
Proverbs 1 5 Audiat sapiens et addet doctrinam, et intellegens dispositiones possidebit:
Proverbs 1 6 animadvertet parabolam et allegoriam, verba sapientium et aenigmata eorum.
Proverbs 1 7 Timor Domini principium scientiae. Sapientiam atque doctrinam stulti despiciunt.
Proverbs 1 8 Audi, fili mi, disciplinam patris tui et ne reicias legem matris tuae,
Proverbs 1 9 quia diadema gratiae sunt capiti tuo, et torques collo tuo.
Proverbs 1 10 Fili mi, si te lactaverint peccatores, ne acquiescas eis.
Proverbs 1 11 Si dixerint: “ Veni nobiscum, insidiemur sanguini, abscondamus tendiculas contra insontem frustra;
Proverbs 1 12 deglutiamus eos sicut infernus viventes et integros quasi descendentes in lacum:
Proverbs 1 13 omnem pretiosam substantiam reperiemus, implebimus domos nostras spoliis;
Proverbs 1 14 sortem mitte nobiscum, marsupium unum sit omnium nostrum ”;
Proverbs 1 15 fili mi, ne ambules cum eis, prohibe pedem tuum a semitis eorum.
Proverbs 1 16 Pedes enim illorum ad malum currunt et festinant, ut effundant sanguinem.
Proverbs 1 17 Frustra autem iacitur rete ante oculos pinnatorum.
Proverbs 1 18 Ipsique contra sanguinem suum insidiantur et moliuntur fraudes contra animas suas.
Proverbs 1 19 Sic semitae omnis ad rapinam intenti: animam ipsius possidentis rapiunt.
Proverbs 1 20 Sapientia foris praedicat, in plateis dat vocem suam,
Proverbs 1 21 in capite viarum frequentium clamitat, in foribus portarum urbis profert verba sua:
Proverbs 1 22 “ Usquequo, parvuli, diligitis infantiam, et derisores sibi derisionem cupient, et imprudentes odibunt scientiam?
Proverbs 1 23 Convertimini ad correptionem meam; en proferam vobis spiritum meum et ostendam vobis verba mea.
Proverbs 1 24 Quia vocavi, et renuistis, extendi manum meam, et non fuit qui aspiceret;
Proverbs 1 25 despexistis omne consilium meum et increpationes meas neglexistis.
Proverbs 1 26 Ego quoque in interitu vestro ridebo et subsannabo, cum terror vobis advenerit,
Proverbs 1 27 cum irruerit ut procella terror, et interitus quasi tempestas ingruerit, quando venerit super vos tribulatio et angustia ”.
Proverbs 1 28 Tunc invocabunt me, et non exaudiam, instanter quaerent me et non invenient me,
Proverbs 1 29 eo quod exosam habuerint disciplinam et timorem Domini non elegerint
Proverbs 1 30 nec acquieverint consilio meo et despexerint universam correptionem meam.
Proverbs 1 31 Comedent igitur fructus viae suae suisque consiliis saturabuntur.
Proverbs 1 32 Aversio parvulorum interficiet eos, et securitas stultorum perdet illos.
Proverbs 1 33 Qui autem me audierit, absque terrore requiescet et tranquillus erit timore malorum sublato.
Proverbs 2 1 Fili mi, si susceperis sermones meos et mandata mea absconderis penes te,
Proverbs 2 2 intendens ad sapientiam aurem tuam, inclinans cor tuum ad cognoscendam prudentiam;
Proverbs 2 3 si enim sapientiam invocaveris et dederis vocem tuam prudentiae, 
Proverbs 2 4 si quaesieris eam quasi pecuniam et sicut thesauros conquisieris illam,
Proverbs 2 5 tunc intelleges timorem Domini et scientiam Dei invenies.
Proverbs 2 6 Quia Dominus dat sapientiam, et ex ore eius scientia et prudentia. 
Proverbs 2 7 Thesaurizabit rectis sollertiam et clipeus erit gradientibus simpliciter
Proverbs 2 8 servans semitas iustitiae et vias sanctorum custodiens.
Proverbs 2 9 Tunc intelleges iustitiam et iudicium et aequitatem et omnem semitam bonam,
Proverbs 2 10 quia intrabit sapientia cor tuum, et scientia animae tuae placebit.
Proverbs 2 11 Consilium custodiet te, et prudentia servabit te,
Proverbs 2 12 ut eruaris a via mala et ab homine, qui perversa loquitur;
Proverbs 2 13 qui relinquunt iter rectum, ut ambulent per vias tenebrosas;
Proverbs 2 14 qui laetantur, cum malefecerint, et exsultant in rebus pessimis:
Proverbs 2 15 quorum viae perversae sunt, et pravi gressus eorum.
Proverbs 2 16 Ut eruaris a muliere aliena et ab extranea, quae mollit sermones suos
Proverbs 2 17 et relinquit ducem pubertatis suae et pacti Dei sui oblita est.
Proverbs 2 18 Inclinata est enim ad mortem domus eius, et ad inferos semitae ipsius;
Proverbs 2 19 omnes, qui ingrediuntur ad eam, non revertentur nec apprehendent semitas vitae.
Proverbs 2 20 Ut ambules in via bonorum et calles iustorum custodias:
Proverbs 2 21 qui enim recti sunt, habitabunt in terra, et simplices permanebunt in ea;
Proverbs 2 22 impii vero de terra perdentur, et, qui inique agunt, auferentur ex ea.
Proverbs 3 1 Fili mi, ne obliviscaris legis meae, et praecepta mea cor tuum custodiat;
Proverbs 3 2 longitudinem enim dierum et annos vitae et pacem apponent tibi.
Proverbs 3 3 Misericordia et veritas te non deserant; circumda eas gutturi tuo et describe in tabulis cordis tui,
Proverbs 3 4 et invenies gratiam et successum bonum coram Deo et hominibus.
Proverbs 3 5 Habe fiduciam in Domino ex toto corde tuo et ne innitaris prudentiae tuae.
Proverbs 3 6 In omnibus viis tuis cogita illum, et ipse diriget gressus tuos.
Proverbs 3 7 Ne sis sapiens apud temetipsum; time Dominum et recede a malo.
Proverbs 3 8 Sanitas quippe erit umbilico tuo, et irrigatio ossibus tuis.
Proverbs 3 9 Honora Dominum de tua substantia et de primitiis omnium frugum tuarum,
Proverbs 3 10 et implebuntur horrea tua frumento, et vino torcularia tua redundabunt.
Proverbs 3 11 Disciplinam Domini, fili mi, ne abicias nec asperneris, cum ab eo corriperis:
Proverbs 3 12 quem enim diligit, Dominus corripit et quasi pater in filio complacet sibi.
Proverbs 3 13 Beatus homo, qui invenit sapientiam et qui affluit prudentia:
Proverbs 3 14 melior est acquisitio eius negotiatione argenti, et auro primo fructus eius.
Proverbs 3 15 Pretiosior est cunctis gemmis, et omnia pretiosa tua huic non valent comparari;
Proverbs 3 16 longitudo dierum in dextera eius, et in sinistra illius divitiae et gloria.
Proverbs 3 17 Viae eius viae pulchrae, et omnes semitae illius pacificae.
Proverbs 3 18 Lignum vitae est his, qui apprehenderint eam; et, qui tenuerit eam, beatus.
Proverbs 3 19 Dominus sapientia fundavit terram, stabilivit caelos prudentia;
Proverbs 3 20 sapientia illius eruperunt abyssi, et nubes rorem stillant.
Proverbs 3 21 Fili mi, ne effluant haec ab oculis tuis; custodi prudentiam atque consilium,
Proverbs 3 22 et erit vita animae tuae, et gratia collo tuo;
Proverbs 3 23 tunc ambulabis fiducialiter in via tua, et pes tuus non impinget.
Proverbs 3 24 Si dormieris, non timebis; quiesces, et suavis erit somnus tuus.
Proverbs 3 25 Ne paveas repentino terrore et irruentem tibi turbinem impiorum, cum venerit.
Proverbs 3 26 Dominus enim erit in latere tuo et custodiet pedem tuum, ne capiaris.
Proverbs 3 27 Noli prohibere beneficium ab eo, cui debetur, si in potestate manus tuae est, ut facias.
Proverbs 3 28 Ne dicas amico tuo: “ Vade et revertere, cras dabo tibi ”, cum statim possis dare.
Proverbs 3 29 Ne moliaris amico tuo malum, cum ille apud te sedeat cum fiducia.
Proverbs 3 30 Ne contendas adversus hominem frustra, cum ipse tibi nihil mali fecerit.
Proverbs 3 31 Ne aemuleris hominem iniustum nec imiteris omnes vias eius,
Proverbs 3 32 quia abominatio Domini est omnis pravus, et cum simplicibus societas eius.
Proverbs 3 33 Maledictio a Domino in domo impii, habitacula autem iustorum benedicentur.
Proverbs 3 34 Ipse deludet illusores et mansuetis dabit gratiam;
Proverbs 3 35 gloriam sapientes possidebunt, stultorum exaltatio ignominia.
Proverbs 4 1 Audite, filii, disciplinam patris et attendite, ut sciatis prudentiam;
Proverbs 4 2 quoniam doctrinam bonam tribuam vobis, legem meam ne derelinquatis.
Proverbs 4 3 Nam et ego filius fui patris mei, tenellus et unigenitus coram matre mea;
Proverbs 4 4 et docebat me atque dicebat: “ Suscipiat verba mea cor tuum, custodi praecepta mea et vives.
Proverbs 4 5 Posside sapientiam, posside prudentiam, ne obliviscaris neque declines a verbis oris mei.
Proverbs 4 6 Ne dimittas eam, et custodiet te, dilige eam, et servabit te.
Proverbs 4 7 Principium sapientiae: posside sapientiam et in omni possessione tua acquire prudentiam.
Proverbs 4 8 Arripe illam, et exaltabit te, glorificaberis ab ea, cum eam fueris amplexatus.
Proverbs 4 9 Dabit capiti tuo diadema gratiae, et corona inclita proteget te ”.
Proverbs 4 10 Audi, fili mi, et suscipe verba mea, ut multiplicentur tibi anni vitae.
Proverbs 4 11 Viam sapientiae monstravi tibi; duxi te per semitas aequitatis,
Proverbs 4 12 quas cum ingressus fueris, non arctabuntur gressus tui, et currens non habebis offendiculum.
Proverbs 4 13 Tene disciplinam nec laxes; custodi illam, quia ipsa est vita tua.
Proverbs 4 14 Ne ingrediaris in semitas impiorum nec procedas in malorum via.
Proverbs 4 15 Fuge ab ea nec transeas per illam; declina et desere eam.
Proverbs 4 16 Non enim dormiunt, nisi malefecerint, et rapitur somnus ab eis, nisi supplantaverint.
Proverbs 4 17 Comedunt enim panem impietatis et vinum iniquitatis bibunt.
Proverbs 4 18 Iustorum autem semita quasi lux splendens procedit et crescit usque ad perfectam diem.
Proverbs 4 19 Via impiorum tenebrosa; nesciunt, ubi corruant.
Proverbs 4 20 Fili mi, ausculta sermones meos et ad eloquia mea inclina aurem tuam;
Proverbs 4 21 ne recedant ab oculis tuis, custodi ea in medio cordis tui:
Proverbs 4 22 vita enim sunt invenientibus ea, et universae carni sanitas.
Proverbs 4 23 Omni custodia serva cor tuum, quia ex ipso vita procedit.
Proverbs 4 24 Remove a te os pravum, et detrahentia labia sint procul a te.
Proverbs 4 25 Oculi tui recta videant, et palpebrae tuae dirigantur coram te.
Proverbs 4 26 Observa semitam pedum tuorum, et omnes viae tuae stabilientur.
Proverbs 4 27 Ne declines ad dexteram neque ad sinistram, averte pedem tuum a malo.
Proverbs 5 1 Fili mi, attende ad sapientiam meam, et prudentiae meae inclina aurem tuam,
Proverbs 5 2 ut custodias cogitationes, et disciplinam labia tua conservent.
Proverbs 5 3 Favum enim stillant labia meretricis, et nitidius oleo guttur eius;
Proverbs 5 4 novissima autem illius amara quasi absinthium et acuta quasi gladius biceps.
Proverbs 5 5 Pedes eius descendunt in mortem, et ad inferos gressus illius tendunt;
Proverbs 5 6 cum non observet semitam vitae, vagi sunt gressus eius, et ipsa nescit.
Proverbs 5 7 Nunc ergo, fili mi, audi me et ne recedas a verbis oris mei.
Proverbs 5 8 Longe fac ab ea viam tuam et ne appropinques foribus domus eius.
Proverbs 5 9 Ne des alienis honorem tuum et annos tuos crudeli,
Proverbs 5 10 ne forte impleantur extranei viribus tuis, et labores tui sint in domo aliena,
Proverbs 5 11 et gemas in novissimis, quando consumpseris carnes tuas et corpus tuum
Proverbs 5 12 et dicas: “ Cur detestatus sum disciplinam, et increpationes renuit cor meum,
Proverbs 5 13 nec audivi vocem docentium me et magistris non inclinavi aurem meam?
Proverbs 5 14 Paene fui in omni malo, in medio ecclesiae et synagogae ”.
Proverbs 5 15 Bibe aquam de cisterna tua et fluenta putei tui,
Proverbs 5 16 ne deriventur fontes tui foras, et in plateis rivi aquarum;
Proverbs 5 17 habeto eas solus, nec sint alieni participes tui.
Proverbs 5 18 Sit vena tua benedicta, et laetare cum muliere adulescentiae tuae;
Proverbs 5 19 cerva carissima et gratissimus hinnulus, blanditiae eius inebrient te in omni tempore, in amore eius delectare iugiter.
Proverbs 5 20 Quare seduceris, fili mi, ab aliena et foveris in sinu extraneae?
Proverbs 5 21 Quoniam ante Dominum viae hominis, et omnes gressus eius considerat.
Proverbs 5 22 Iniquitates suae capient impium, et funibus peccatorum suorum constringetur.
Proverbs 5 23 Ipse morietur, quia non habuit disciplinam, et in multitudine stultitiae suae decipietur.
Proverbs 6 1 Fili mi, si spoponderis pro amico tuo, defixisti apud extraneum manum tuam;
Proverbs 6 2 illaqueatus es verbis oris tui et captus propriis sermonibus.
Proverbs 6 3 Fac ergo, quod dico, fili mi, et temetipsum libera, quia incidisti in manum proximi tui; discurre, prosternere, insta amico tuo.
Proverbs 6 4 Ne dederis somnum oculis tuis nec palpebris tuis dormitationem.
Proverbs 6 5 Eruere quasi dammula de rete, et quasi avis de manu aucupis.
Proverbs 6 6 Vade ad formicam, o piger, et considera vias eius et disce sapientiam.
Proverbs 6 7 Quae, cum non habeat ducem nec praeceptorem nec principem,
Proverbs 6 8 parat in aestate cibum sibi et congregat in messe, quod comedat.
Proverbs 6 9 Usquequo, piger, dormies? Quando consurges e somno tuo?
Proverbs 6 10 Paululum dormis, paululum dormitas, paululum conseres manus, ut dormias;
Proverbs 6 11 et veniet tibi quasi viator egestas, et pauperies quasi vir armatus.
Proverbs 6 12 Homo iniquus, vir inutilis, graditur ore perverso;
Proverbs 6 13 annuit oculis, terit pede, digito loquitur.
Proverbs 6 14 Prava in corde suo machinatur, malum in omni tempore, iurgia seminat.
Proverbs 6 15 Ideo extemplo veniet perditio sua, et subito conteretur nec habebit medicinam.
Proverbs 6 16 Sex sunt, quae odit Dominus, et septem detestatur anima eius:
Proverbs 6 17 oculos sublimes, linguam mendacem, manus effundentes innoxium sanguinem,
Proverbs 6 18 cor machinans cogitationes pravas, pedes veloces ad currendum in malum,
Proverbs 6 19 proferentem mendacia, testem fallacem et eum, qui seminat inter fratres discordias.
Proverbs 6 20 Conserva, fili mi, praecepta patris tui et ne reicias legem matris tuae;
Proverbs 6 21 liga ea in corde tuo iugiter et circumda gutturi tuo.
Proverbs 6 22 Cum ambulaveris, dirigent te, cum dormieris, custodient te et, cum evigilaveris, colloquentur tecum.
Proverbs 6 23 Quia mandatum lucerna est, et lex lux, et via vitae increpatio disciplinae,
Proverbs 6 24 ut custodiant te a muliere mala et a blanda lingua extraneae;
Proverbs 6 25 non concupiscat pulchritudinem eius cor tuum, nec capiaris nutibus illius:
Proverbs 6 26 pretium enim scorti vix est torta panis, mulier autem viri pretiosam animam capit.
Proverbs 6 27 Numquid potest homo abscondere ignem in sinu suo, et vestimenta illius non ardebunt?
Proverbs 6 28 Aut ambulare super prunas, et non comburentur plantae eius?
Proverbs 6 29 Sic qui ingreditur ad mulierem proximi sui; non erit mundus, quicumque tetigerit eam.
Proverbs 6 30 Non contemptui erit fur, cum furatus fuerit, ut esurientem impleat animam.
Proverbs 6 31 Deprehensus quoque reddet septuplum et omnem substantiam domus suae tradet.
Proverbs 6 32 Qui autem adulter est cum muliere, vecors est; perdet animam suam, qui hoc fecerit.
Proverbs 6 33 Plagam et ignominiam congregat sibi, et opprobrium illius non delebitur.
Proverbs 6 34 Quia zelus est furor viri, et non parcet in die vindictae
Proverbs 6 35 nec accipiet personam tuam in piaculum nec suscipiet dona plurima.
Proverbs 7 1 Fili mi, custodi sermones meos et praecepta mea reconde tibi.
Proverbs 7 2 Serva mandata mea et vives, et legem meam quasi pupillam oculi tui.
Proverbs 7 3 Liga ea in digitis tuis, scribe illa in tabulis cordis tui.
Proverbs 7 4 Dic sapientiae: “ Soror mea es ” et prudentiam voca Amicam,
Proverbs 7 5 ut custodiat te a muliere extranea et ab aliena, quae verba sua dulcia facit.
Proverbs 7 6 De fenestra enim domus meae per cancellos prospexi
Proverbs 7 7 et video inter parvulos; considero inter filios vecordem iuvenem,
Proverbs 7 8 qui transit per plateam iuxta angulum et prope viam domus illius graditur
Proverbs 7 9 in obscuro advesperascente die, in mediis tenebris et caligine.
Proverbs 7 10 Et ecce, occurrit illi mulier ornatu meretricio, cauta corde, garrula et rebellans,
Proverbs 7 11 quietis impatiens nec valens in domo consistere pedibus suis:
Proverbs 7 12 nunc foris, nunc in plateis et iuxta angulos insidians.
Proverbs 7 13 Apprehensumque deosculatur iuvenem et procaci vultu blanditur dicens:
Proverbs 7 14 “ Victimas pro salute vovi, hodie reddidi vota mea;
Proverbs 7 15 idcirco egressa sum in occursum tuum desiderans te videre et repperi.
Proverbs 7 16 Stragulatis vestibus lectulum meum stravi, linteis pictis ex Aegypto;
Proverbs 7 17 aspersi cubile meum myrrha et aloe et cinnamomo.
Proverbs 7 18 Veni, inebriemur voluptatibus, usque mane fruamur amoribus.
Proverbs 7 19 Non est enim vir in domo sua; abiit via longissima,
Proverbs 7 20 sacculum pecuniae secum tulit, in die plenae lunae reversurus est in domum suam ”.
Proverbs 7 21 Irretivit eum multis sermonibus et blanditiis labiorum protraxit illum.
Proverbs 7 22 Stultus eam sequitur quasi bos ductus ad victimam, sicut irretitur vinculo cervus,
Proverbs 7 23 donec transfigat sagitta iecur eius; velut si avis festinet ad laqueum et nescit quod de periculo animae illius agitur.
Proverbs 7 24 Nunc ergo, fili mi, audi me et attende verbis oris mei.
Proverbs 7 25 Ne abstrahatur in viis illius mens tua, neque decipiaris semitis eius.
Proverbs 7 26 Multos enim vulneratos deiecit, et fortissimi quique interfecti sunt ab ea:
Proverbs 7 27 viae inferi domus eius penetrantes in interiora mortis.
Proverbs 8 1 Numquid non sapientia clamitat, et prudentia dat vocem suam?
Proverbs 8 2 In summis verticibus supra viam in mediis semitis stans,
Proverbs 8 3 iuxta portas ad introitum civitatis, in ipsis foribus conclamat:
Proverbs 8 4 “ O viri, ad vos clamito, et vox mea ad filios hominum.
Proverbs 8 5 Intellegite, parvuli, astutiam; et insipientes, animadvertite.
Proverbs 8 6 Audite, quoniam de rebus magnis locutura sum, et aperientur labia mea, ut recta praedicent.
Proverbs 8 7 Veritatem meditabitur guttur meum, et labia mea detestabuntur impium.
Proverbs 8 8 Iusti sunt omnes sermones oris mei, non est in eis pravum quid neque perversum;
Proverbs 8 9 omnes recti sunt intellegentibus et aequi invenientibus scientiam.
Proverbs 8 10 Accipitc disciplinam meam et non pecuniam, doctrinam magis quam aurum electum.
Proverbs 8 11 Melior est enim sapientia gemmis, et omne desiderabile ei non potest comparari ”.
Proverbs 8 12 Ego sapientia habito cum prudentia et artem excogitandi invenio.
Proverbs 8 13 Timor Domini odisse malum; arrogantiam et superbiam et viam pravam et os bilingue detestor.
Proverbs 8 14 Meum est consilium et prudentia, mea est intellegentia, mea est fortitudo.
Proverbs 8 15 Per me reges regnant, et principes iusta decernunt;
Proverbs 8 16 per me duces imperant, et potentes decernunt iustitiam.
Proverbs 8 17 Ego diligentes me diligo; et, qui mane vigilant ad me, invenient me.
Proverbs 8 18 Mecum sunt divitiae et gloria, opes superbae et iustitia.
Proverbs 8 19 Melior est enim fructus meus auro et obryzo, et genimina mea argento electo.
Proverbs 8 20 In viis iustitiae ambulo, in medio semitarum iudicii,
Proverbs 8 21 ut ditem diligentes me et thesauros eorum repleam.
Proverbs 8 22 Dominus possedit me in initio viarum suarum, antequam quidquam faceret a principio;
Proverbs 8 23 ab aeterno ordinata sum et ex antiquis, antequam terra fieret.
Proverbs 8 24 Nondum erant abyssi, et ego iam concepta eram, necdum fontes graves aquis,
Proverbs 8 25 priusquam montes demergerentur, ante colles ego parturiebar.
Proverbs 8 26 Adhuc terram non fecerat et campos et initium glebae orbis terrae.
Proverbs 8 27 Quando praeparabat caelos, aderam, quando certa lege et gyro vallabat abyssos,
Proverbs 8 28 quando nubes firmabat sursum, et praevaluerunt fontes abyssi,
Proverbs 8 29 quando circumdabat mari terminum suum et aquis, ne transirent fines suos, quando iecit fundamenta terrae,
Proverbs 8 30 cum eo eram ut artifex: delectatio eius per singulos dies, ludens coram eo omni tempore,
Proverbs 8 31 ludens in orbe terrarum, et deliciae meae esse cum filiis hominum.
Proverbs 8 32 Nunc ergo, filii, audite me: beati, qui custodiunt vias meas;
Proverbs 8 33 audite disciplinam et estote sapientes et nolite abicere eam.
Proverbs 8 34 Beatus homo, qui audit me et qui vigilat ad fores meas cotidie et observat ad postes ostii mei.
Proverbs 8 35 Qui me invenerit, inveniet vitam et hauriet delicias a Domino.
Proverbs 8 36 Qui autem in me peccaverit, laedet animam suam: omnes, qui me oderunt, diligunt mortem.
Proverbs 9 1 Sapientia aedificavit sibi domum, excidit columnas septem;
Proverbs 9 2 immolavit victimas suas, miscuit vinum et proposuit mensam suam.
Proverbs 9 3 Misit ancillas suas, ut vocarent ad arcem et ad excelsa civitatis:
Proverbs 9 4 “ Si quis est parvulus, veniat ad me ”. Et vecordi locuta est:
Proverbs 9 5 “ Venite, comedite panem meum et bibite vinum, quod miscui vobis; 
Proverbs 9 6 relinquite infantiam et vivite et ambulate per vias prudentiae ”.
Proverbs 9 7 Qui erudit derisorem, ipse iniuriam sibi facit; et, qui arguit impium, sibi maculam generat.
Proverbs 9 8 Noli arguere derisorem, ne oderit te; argue sapientem, et diliget te.
Proverbs 9 9 Da sapienti, et sapientior fiet; doce iustum, et addet doctrinam.
Proverbs 9 10 Principium sapientiae timor Domini, et scientia Sancti est prudentia.
Proverbs 9 11 Per me enim multiplicabuntur dies tui, et addentur tibi anni vitae.
Proverbs 9 12 Si sapiens fueris, tibimetipsi eris; si autem illusor, solus portabis malum.
Proverbs 9 13 Mulier stulta est clamosa, fatua et nihil sciens;
Proverbs 9 14 sedit in foribus domus suae super sellam in excelsis urbis,
Proverbs 9 15 ut vocaret transeuntes per viam et pergentes itinere suo:
Proverbs 9 16 “ Qui est parvulus, declinet ad me ”. Et vecordi locuta est:
Proverbs 9 17 “ Aquae furtivae dulciores sunt, et panis in abscondito suavior ”.
Proverbs 9 18 Et ignoravit quod ibi sint umbrae, et in profundis inferni convivae eius.
Proverbs 10 1 Parabolae Salomonis. Filius sapiens laetificat pa trem, filius vero stultus maestitia est matris suae.
Proverbs 10 2 Nil proderunt thesauri impietatis, iustitia vero liberabit a morte.
Proverbs 10 3 Non affliget Dominus fame animam iusti et cupiditatem impiorum subvertet.
Proverbs 10 4 Egestatem operata est manus remissa, manus autem fortium divitias parat.
Proverbs 10 5 Qui congregat in messe, filius sapiens est; qui autem stertit aestate, filius confusionis.
Proverbs 10 6 Benedictiones Domini super caput iusti, os autem impiorum operit violentiam.
Proverbs 10 7 Memoria iusti in benedictione erit, et nomen impiorum putrescet.
Proverbs 10 8 Sapiens corde praecepta suscipit, et stultus labiis corruet.
Proverbs 10 9 Qui ambulat simpliciter, ambulat confidenter; qui autem depravat vias suas, manifestus erit.
Proverbs 10 10 Qui annuit oculo, dabit dolorem, et stultus labiis corruet.
Proverbs 10 11 Vena vitae os iusti, et os impiorum operit violentiam.
Proverbs 10 12 Odium suscitat rixas, et universa delicta operit caritas.
Proverbs 10 13 In labiis sapientis invenitur sapientia, et virga in dorso eius, qui indiget corde.
Proverbs 10 14 Sapientes recondunt scientiam, os autem stulti ruinae proximum est.
Proverbs 10 15 Substantia divitis urbs fortitudinis eius, ruina pauperum egestas eorum.
Proverbs 10 16 Opus iusti ad vitam, fructus autem impii ad peccatum.
Proverbs 10 17 Graditur ad vitam, qui custodit disciplinam; qui autem increpationes relinquit, errat.
Proverbs 10 18 Abscondunt odium labia mendacia; qui profert contumeliam, insipiens est.
Proverbs 10 19 In multiloquio non deerit peccatum; qui autem moderatur labia sua, prudentissimus est.
Proverbs 10 20 Argentum electum lingua iusti, cor autem impiorum pro nihilo.
Proverbs 10 21 Labia iusti erudiunt plurimos; qui autem indocti sunt, in cordis egestate morientur.
Proverbs 10 22 Benedictio Domini divites facit, nec addet ei labor quidquam.
Proverbs 10 23 Quasi per risum stultus operatur scelus, sapientia autem est viro prudentiae.
Proverbs 10 24 Quod timet impius, veniet super eum; desiderium suum iustis dabitur.
Proverbs 10 25 Quasi tempestas transiens non erit impius, iustus autem quasi fundamentum sempiternum.
Proverbs 10 26 Sicut acetum dentibus et fumus oculis, sic piger his, qui miserunt eum.
Proverbs 10 27 Timor Domini apponet dies, et anni impiorum breviabuntur.
Proverbs 10 28 Exspectatio iustorum laetitia, spes autem impiorum peribit.
Proverbs 10 29 Fortitudo simplici via Domini et ruina his, qui operantur malum.
Proverbs 10 30 Iustus in aeternum non commovebitur, impii autem non habitabunt super terram.
Proverbs 10 31 Os iusti germinabit sapientiam, lingua prava abscindetur.
Proverbs 10 32 Labia iusti considerant placita, et os impiorum perversa.
Proverbs 11 1 Statera dolosa abominatio est apud Dominum, et pondus aequum voluntas eius.
Proverbs 11 2 Venit superbia, veniet et contumelia; apud humiles autem sapientia.
Proverbs 11 3 Simplicitas iustorum diriget eos, et supplantatio perversorum vastabit illos.
Proverbs 11 4 Non proderunt divitiae in die ultionis, iustitia autem liberabit a morte.
Proverbs 11 5 Iustitia simplicis diriget viam eius, et in impietate sua corruet impius.
Proverbs 11 6 Iustitia rectorum liberabit eos, et in insidiis suis capientur iniqui.
Proverbs 11 7 Mortuo homine impio, nulla erit ultra spes; et exspectatio divitiarum peribit.
Proverbs 11 8 Iustus de angustia liberatus est, et tradetur impius pro eo.
Proverbs 11 9 Simulator ore decipit amicum suum, iusti autem liberabuntur scientia.
Proverbs 11 10 In bonis iustorum exsultabit civitas, et in perditione impiorum erit laudatio.
Proverbs 11 11 Benedictione iustorum exaltabitur civitas et ore impiorum subvertetur.
Proverbs 11 12 Qui despicit amicum suum, indigens corde est, vir autem prudens tacebit.
Proverbs 11 13 Qui ambulat susurrans, revelat arcana; qui autem fidelis est animi, celat commissum.
Proverbs 11 14 Ubi non adsunt dispositiones, populus corruet; salus autem, ubi multa consilia.
Proverbs 11 15 Affligetur malo, qui fidem facit pro extraneo; qui autem odit sponsores, securus erit.
Proverbs 11 16 Mulier gratiosa inveniet gloriam, et robusti habebunt divitias.
Proverbs 11 17 Benefacit animae suae vir misericors; qui autem crudelis est, carnem suam affligit.
Proverbs 11 18 Impius facit opus fallax, seminanti autem iustitiam merces fidelis.
Proverbs 11 19 Firmus in iustitia praeparat vitam, et sectator malorum mortem.
Proverbs 11 20 Abominabile Domino cor pravum, et voluntas eius in iis, qui simpliciter ambulant.
Proverbs 11 21 Manus in manu, non erit impunitus malus, semen autem iustorum salvabitur.
Proverbs 11 22 Circulus aureus in naribus suis mulier pulchra et fatua.
Proverbs 11 23 Desiderium iustorum omne bonum est, praestolatio impiorum furor.
Proverbs 11 24 Alii dividunt propria et ditiores fiunt, alii parciores iusto semper in egestate sunt.
Proverbs 11 25 Anima, quae benedicit, impinguabitur; et, qui inebriat, ipse quoque inebriatur.
Proverbs 11 26 Qui abscondit frumenta, maledicetur in populis, benedictio autem super caput vendentium.
Proverbs 11 27 Qui instanter quaerit bonum, quaerit beneplacitum; qui autem investigator malorum est, haec advenient ei.
Proverbs 11 28 Qui confidit in divitiis suis, corruet, iusti autem quasi virens folium germinabunt.
Proverbs 11 29 Qui conturbat domum suam, possidebit ventos; et, qui stultus est, serviet sapienti.
Proverbs 11 30 Fructus iusti lignum vitae; et suscipit animas, qui sapiens est.
Proverbs 11 31 Si iustus in terra rependitur, quanto magis impius et peccator.
Proverbs 12 1 Qui diligit disciplinam, diligit scientiam; qui autem odit increpationes, insipiens est.
Proverbs 12 2 Qui bonus est, hauriet gratiam a Domino, virum autem versutum ipse condemnabit.
Proverbs 12 3 Non roborabitur homo ex impietate, et radix iustorum non commovebitur.
Proverbs 12 4 Mulier diligens corona est viro suo, et quasi putredo in ossibus eius, quae est inhonesta.
Proverbs 12 5 Cogitationes iustorum iudicia, et consilia impiorum fraudulentia.
Proverbs 12 6 Verba impiorum insidiantur sanguini, os iustorum liberabit eos.
Proverbs 12 7 Subvertuntur impii et iam non sunt, domus autem iustorum permanebit.
Proverbs 12 8 Ad doctrinam suam laudabitur vir; qui autem perversus corde est, patebit contemptui.
Proverbs 12 9 Melior est pauper, qui ministrat sibi, quam gloriosus et indigens pane.
Proverbs 12 10 Curat iustus iumentorum suorum animas, viscera autem impiorum crudelia.
Proverbs 12 11 Qui operatur terram suam, satiabitur panibus; qui autem sectatur vana, vecors est.
Proverbs 12 12 Desiderat impius laqueum pessimorum, radix autem iustorum proficiet.
Proverbs 12 13 Propter peccata labiorum irretitur malus, effugiet autem iustus de angustia.
Proverbs 12 14 De fructu oris sui unusquisque replebitur bonis, et iuxta opera manuum suarum retribuetur ei.
Proverbs 12 15 Via stulti recta in oculis eius; qui autem sapiens est, audit consilia.
Proverbs 12 16 Fatuus statim indicat iram suam, dissimulat autem iniuriam callidus.
Proverbs 12 17 Qui spirat veritatem, index iustitiae est, testis autem mendax, fraudulentiae.
Proverbs 12 18 Est qui temere loquitur et quasi gladio pungit, lingua autem sapientium sanitas est.
Proverbs 12 19 Labium veritatis firmum erit in perpetuum, ad momentum autem lingua mendacii.
Proverbs 12 20 Dolus in corde cogitantium mala; qui autem pacis ineunt consilia, sequitur eos gaudium.
Proverbs 12 21 Nulla calamitas obveniet iusto, impii autem replebuntur malo.
Proverbs 12 22 Abominatio est Domino labia mendacia, qui autem fideliter agunt, placent ei.
Proverbs 12 23 Homo versutus celat scientiam, et cor insipientium provocat stultitiam.
Proverbs 12 24 Manus fortium dominabitur, quae autem remissa est, tributis serviet.
Proverbs 12 25 Maeror in corde viri humiliabit illum, et sermo bonus laetificabit eum.
Proverbs 12 26 In rectum ducit amicum iustus, iter autem impiorum decipiet eos.
Proverbs 12 27 Non assabit ignavia praedam suam, sed substantia pretiosa erit viro industrio.
Proverbs 12 28 In semita iustitiae vita, est autem etiam iter apertum ad mortem.
Proverbs 13 1 Filius sapiens disciplina patris; qui autem illusor est, non audit, cum arguitur.
Proverbs 13 2 De fructu oris sui homo satiabitur bonis, anima autem praevaricatorum violentia.
Proverbs 13 3 Qui custodit os suum, custodit animam suam; qui autem incautus est eloquio, ruina est ei.
Proverbs 13 4 Vult et non habet piger, anima autem operantium impinguabitur.
Proverbs 13 5 Verbum mendax iustus detestabitur, impius autem confundit et dehonestat.
Proverbs 13 6 Iustitia custodit innocentem in via, impietas autem peccatorem supplantat.
Proverbs 13 7 Est qui quasi dives habetur, cum nihil habeat; et est qui quasi pauper, cum in multis divitiis sit.
Proverbs 13 8 Redemptio animae viri divitiae suae; qui autem pauper est, increpationem non sustinet.
Proverbs 13 9 Lux iustorum laetificat, lucerna autem impiorum exstinguetur.
Proverbs 13 10 Inter superbos tantum iurgia sunt, et apud humiles sapientia.
Proverbs 13 11 Substantia festinata minuetur; qui autem colligit manu, multiplicat.
Proverbs 13 12 Spes, quae differtur, affligit animam, lignum vitae desiderium veniens.
Proverbs 13 13 Qui contemnit verbum, ipse se obligat; qui autem timet praeceptum, retribuetur ei.
Proverbs 13 14 Lex sapientis fons vitae, ut declinet a laqueis mortis.
Proverbs 13 15 Intellegentia bona dabit gratiam, in itinere infidelium vorago.
Proverbs 13 16 Omnis astutus agit cum consilio; qui autem fatuus est, aperit stultitiam.
Proverbs 13 17 Nuntius impius cadet in malum, legatus autem fidelis sanitas.
Proverbs 13 18 Egestas et ignominia ei, qui deserit disciplinam; qui autem acquiescit arguenti, glorificabitur.
Proverbs 13 19 Desiderium, si compleatur, delectat animam; detestantur stulti fugere mala.
Proverbs 13 20 Qui cum sapientibus graditur, sapiens erit; amicus stultorum malus efficietur.
Proverbs 13 21 Peccatores persequitur malum, et iustis retribuentur bona.
Proverbs 13 22 Bonus relinquit heredes filios et nepotes; et custoditur iusto substantia peccatoris.
Proverbs 13 23 Multi cibi in novalibus pauperum, et est qui perit, deficiente iudicio.
Proverbs 13 24 Qui parcit virgae, odit filium suum; qui autem diligit illum, instanter erudit.
Proverbs 13 25 Iustus comedit et replet animam suam, venter autem impiorum insaturabilis.
Proverbs 14 1 Sapientia mulierum aedificat domum suam, insipientia eam manibus destruet.
Proverbs 14 2 Ambulans recto itinere timet Deum; despicit illum, qui infami graditur via.
Proverbs 14 3 In ore stulti virga superbiae, labia autem sapientium custodiunt eos.
Proverbs 14 4 Ubi non sunt boves, praesepe vacuum est; plurimae autem segetes in fortitudine bovis.
Proverbs 14 5 Testis fidelis non mentitur, profert autem mendacium dolosus testis.
Proverbs 14 6 Quaerit derisor sapientiam et non invenit; doctrina prudentibus facilis.
Proverbs 14 7 Cede coram viro stulto, quia nescies labia prudentiae.
Proverbs 14 8 Sapientia callidi est intellegere viam suam, et imprudentia stultorum errans.
Proverbs 14 9 Stulti parvipendent peccatum, et inter iustos morabitur gratia.
Proverbs 14 10 Cor novit amaritudinem animae suae, in gaudio eius non miscebitur extraneus.
Proverbs 14 11 Domus impiorum delebitur, tabernacula vero iustorum germinabunt.
Proverbs 14 12 Est via, quae videtur homini recta, novissima autem eius deducunt ad mortem.
Proverbs 14 13 Etiam in risu cor dolore miscebitur, et extrema gaudii luctus occupat.
Proverbs 14 14 Viis suis replebitur stultus, et super eum erit vir bonus.
Proverbs 14 15 Simplex credit omni verbo, astutus considerat gressus suos.
Proverbs 14 16 Sapiens timet et declinat a malo, stultus transilit et confidit.
Proverbs 14 17 Impatiens operabitur stultitiam, et vir versutus odiosus est.
Proverbs 14 18 Possidebunt simplices stultitiam, et astuti coronabuntur scientia.
Proverbs 14 19 Procumbunt mali ante bonos, et impii ante portas iustorum.
Proverbs 14 20 Etiam proximo suo pauper odiosus erit, amici vero divitum multi.
Proverbs 14 21 Qui despicit proximum suum, peccat; qui autem miseretur pauperis, beatus erit.
Proverbs 14 22 Nonne errant, qui operantur malum? Misericordia et veritas iis, qui praeparant bona.
Proverbs 14 23 In omni labore erit abundantia; verbum autem labiorum tendit tantummodo ad egestatem.
Proverbs 14 24 Corona sapientium divitiae eorum, fatuitas stultorum fatuitas est.
Proverbs 14 25 Liberat animas testis fidelis, et profert mendacia versipellis.
Proverbs 14 26 In timore Domini fiducia fortis, et filiis eius erit spes.
Proverbs 14 27 Timor Domini fons vitae, declinans a laqueis mortis.
Proverbs 14 28 In multitudine populi dignitas regis, et in paucitate plebis ruina principis.
Proverbs 14 29 Qui patiens est, multa gubernatur prudentia; qui autem impatiens est, exaltat stultitiam.
Proverbs 14 30 Vita carnium sanitas cordis, putredo ossium invidia.
Proverbs 14 31 Qui calumniatur egentem, exprobrat Factori eius; honorat autem eum, qui miseretur pauperis.
Proverbs 14 32 In malitia sua impelletur impius, sperat autem iustus in integritate sua.
Proverbs 14 33 In corde prudentis requiescit sapientia, at in medio stultorum agnoscetur?
Proverbs 14 34 Iustitia elevat gentem, vituperium autem populorum est peccatum.
Proverbs 14 35 Acceptus est regi minister intellegens, et iracundia ei, qui turpiter agit.
Proverbs 15 1 Responsio mollis frangit iram, sermo durus suscitat furorem.
Proverbs 15 2 Lingua sapientium stillat scientiam, os fatuorum ebullit stultitiam.
Proverbs 15 3 In omni loco oculi Domini contemplantur malos et bonos.
Proverbs 15 4 Lingua placabilis lignum vitae, sed obliquitas in ea conteret spiritum.
Proverbs 15 5 Stultus irridet disciplinam patris sui; qui autem custodit increpationes, astutior fiet.
Proverbs 15 6 In domo iusti divitiae plurimae, et in fructibus impii conturbatio.
Proverbs 15 7 Labia sapientium disseminabunt scientiam; cor stultorum non rectum erit.
Proverbs 15 8 Victimae impiorum abominabiles Domino; vota iustorum grata sunt ei.
Proverbs 15 9 Abominatio est Domino via impii; qui sequitur iustitiam, diligetur.
Proverbs 15 10 Admonitio mala deserenti viam; qui increpationes odit, morietur.
Proverbs 15 11 Infernus et Perditio coram Domino, quanto magis corda filiorum hominum!
Proverbs 15 12 Non amat derisor eum, qui se corripit, nec ad sapientes graditur.
Proverbs 15 13 Cor gaudens exhilarat faciem, in maerore animi deicitur spiritus.
Proverbs 15 14 Cor sapientis quaerit doctrinam, et os stultorum pascitur stultitia.
Proverbs 15 15 Omnes dies pauperis mali; hilaris autem corde quasi iuge convivium.
Proverbs 15 16 Melius est parum cum timore Domini quam thesauri magni cum sollicitudine.
Proverbs 15 17 Melius est demensum holerum cum caritate quam vitulus saginatus cum odio.
Proverbs 15 18 Vir iracundus provocat rixas; qui patiens est, mitigat lites.
Proverbs 15 19 Iter pigrorum quasi saepes spinarum, via sollertium complanata.
Proverbs 15 20 Filius sapiens laetificat patrem, et stultus homo despicit matrem suam.
Proverbs 15 21 Stultitia gaudium sensu carenti; et vir prudens dirigit gressus suos.
Proverbs 15 22 Dissipantur cogitationes, ubi non est consilium; ubi vero sunt plures consiliarii, confirmantur.
Proverbs 15 23 Laetatur homo in responsione oris sui, et sermo opportunus est optimus.
Proverbs 15 24 Semita vitae sursum est viro erudito, ut declinet de inferno deorsum.
Proverbs 15 25 Domum superborum demolietur Dominus et firmos faciet terminos viduae.
Proverbs 15 26 Abominatio Domini cogitationes malae, et purus sermo pulcherrimus.
Proverbs 15 27 Conturbat domum suam, qui sectatur avaritiam; qui autem odit munera, vivet.
Proverbs 15 28 Mens iusti meditatur, ut respondeat; os impiorum redundat malis.
Proverbs 15 29 Longe est Dominus ab impiis et orationes iustorum exaudiet.
Proverbs 15 30 Lux oculorum laetificat animam, fama bona impinguat ossa.
Proverbs 15 31 Auris, quae audit increpationes vitae, in medio sapientium commorabitur.
Proverbs 15 32 Qui abicit disciplinam, despicit animam suam; qui autem acquiescit increpationibus, possessor est cordis.
Proverbs 15 33 Timor Domini disciplina sapientiae, et gloriam praecedit humilitas.
Proverbs 16 1 Hominis est animum praeparare, et Domini est responsio linguae.
Proverbs 16 2 Omnes viae hominis purae sunt oculis eius, spirituum ponderator est Dominus.
Proverbs 16 3 Revela Domino opera tua, et dirigentur cogitationes tuae.
Proverbs 16 4 Universa secundum proprium finem operatus est Dominus; impium quoque ad diem malum.
Proverbs 16 5 Abominatio Domini est omnis arrogans; manus in manu, non erit innocens.
Proverbs 16 6 Misericordia et veritate redimitur iniquitas, et in timore Domini declinatur a malo.
Proverbs 16 7 Cum placuerint Domino viae hominis, inimicos quoque eius convertet ad pacem.
Proverbs 16 8 Melius est parum cum iustitia quam multi fructus sine aequitate.
Proverbs 16 9 Cor hominis disponit viam suam, sed Domini est dirigere gressus eius.
Proverbs 16 10 Divinatio in labiis regis, in iudicio non errabit os eius.
Proverbs 16 11 Pondus et statera iusta Domini sunt, et opera eius omnes lapides sacculi.
Proverbs 16 12 Abominantur reges agere impie, quoniam iustitia firmatur solium.
Proverbs 16 13 Voluntas regum labia iusta; qui recta loquitur, diligetur.
Proverbs 16 14 Indignatio regis nuntii mortis, et vir sapiens placabit eam.
Proverbs 16 15 In lumine vultus regis vita, et voluntas eius quasi imber serotinus.
Proverbs 16 16 Possidere sapientiam quanto melius est auro; et acquirere prudentiam pretiosius est argento.
Proverbs 16 17 Semita iustorum declinare a malo; custos animae suae, qui servat viam suam.
Proverbs 16 18 Contritionem praecedit superbia, et ante ruinam exaltatio spiritus.
Proverbs 16 19 Melius est humiliari cum mitibus quam dividere spolia cum superbis.
Proverbs 16 20 Eruditus in verbo reperiet bona; et, qui sperat in Domino, beatus est.
Proverbs 16 21 Qui sapiens est corde, appellabitur prudens; et dulcedo labiorum addet doctrinam.
Proverbs 16 22 Fons vitae eruditio possidentis; poena stultorum stultitia.
Proverbs 16 23 Cor sapientis erudiet os eius et labiis eius addet doctrinam.
Proverbs 16 24 Favus mellis composita verba, dulcedo animae et sanitas ossium.
Proverbs 16 25 Est via, quae videtur homini recta, et novissima eius ducunt ad mortem.
Proverbs 16 26 Anima laborantis laborat sibi, quia compulit eum os suum.
Proverbs 16 27 Vir impius fodit malum, et in labiis eius quasi ignis ardens.
Proverbs 16 28 Homo perversus suscitat lites, et mussitator separat familiares.
Proverbs 16 29 Vir iniquus lactat amicum suum et ducit eum per viam non bonam.
Proverbs 16 30 Qui attonitis oculis cogitat prava, comprimens labia sua perficit malum.
Proverbs 16 31 Corona dignitatis canities, quae in viis iustitiae reperietur.
Proverbs 16 32 Melior est patiens viro forti, et, qui dominatur animo suo, expugnatore urbium.
Proverbs 16 33 Sortes mittuntur in sinum, sed a Domino temperantur.
Proverbs 17 1 Melior est buccella sicca cum pace quam domus plena victimis cum iurgio.
Proverbs 17 2 Servus sapiens dominabitur filiis inhonestis et inter fratres hereditatem dividet.
Proverbs 17 3 Sicut igne probatur argentum et aurum camino, ita corda probat Dominus.
Proverbs 17 4 Malus oboedit labio iniquo, et fallax obtemperat linguae mendaci.
Proverbs 17 5 Qui despicit pauperem, exprobrat Factori eius; et, qui in ruina laetatur alterius, non erit impunitus.
Proverbs 17 6 Corona senum filii filiorum, et gloria filiorum patres eorum.
Proverbs 17 7 Non decent stultum verba composita, nec principem labium mentiens.
Proverbs 17 8 Gemma gratissima munus in oculis domini eius; quocumque se verterit, prospere aget.
Proverbs 17 9 Qui celat delictum, quaerit amicitias; qui sermone repetit, separat foederatos.
Proverbs 17 10 Plus proficit correptio apud prudentem quam centum plagae apud stultum.
Proverbs 17 11 Semper iurgia quaerit malus; angelus autem crudelis mittetur contra eum.
Proverbs 17 12 Expedit magis ursae occurrere, raptis fetibus, quam fatuo confidenti in stultitia sua.
Proverbs 17 13 Qui reddit mala pro bonis, non recedet malum de domo eius.
Proverbs 17 14 Aquarum proruptio initium est iurgiorum; et, antequam exacerbetur contentio, desere.
Proverbs 17 15 Qui iustificat impium et qui condemnat iustum, abominabilis est uterque apud Dominum.
Proverbs 17 16 Ad quid pretium in manu stulti? Ad emendam sapientiam, cum careat corde?
Proverbs 17 17 Omni tempore diligit, qui amicus est, et frater ad angustiam natus est.
Proverbs 17 18 Stultus homo iungit manus, cum spoponderit pro amico suo.
Proverbs 17 19 Qui diligit delictum, diligit rixas; et, qui exaltat ostium, quaerit effracturam.
Proverbs 17 20 Qui perversi cordis est, non inveniet bonum; et, qui vertit linguam, incidet in malum.
Proverbs 17 21 Qui generat stultum, maerorem generat sibi, sed nec pater in fatuo laetabitur.
Proverbs 17 22 Animus gaudens aetatem floridam facit, spiritus tristis exsiccat ossa.
Proverbs 17 23 Munera de sinu impius accipit, ut pervertat semitas iudicii.
Proverbs 17 24 In facie prudentis lucet sapientia, oculi stultorum in finibus terrae.
Proverbs 17 25 Ira patris filius stultus et dolor matris, quae genuit eum.
Proverbs 17 26 Non est bonum multam inferre iusto nec percutere principem contra rectitudinem.
Proverbs 17 27 Qui moderatur sermones suos, novit scientiam, et lenis spiritu est vir prudens.
Proverbs 17 28 Stultus quoque, si tacuerit, sapiens reputabitur et, si compresserit labia sua, intellegens.
Proverbs 18 1 Occasiones quaerit, qui vult recedere ab amico; omni consilio exacerbatur.
Proverbs 18 2 Non delectatur stultus prudentia sed in revelatione cordis sui.
Proverbs 18 3 Cum venerit impius, veniet et contemptio, et cum ignominia opprobrium.
Proverbs 18 4 Aqua profunda verba ex ore viri, et torrens redundans fons sapientiae.
Proverbs 18 5 Accipere personam impii non est bonum, ut declines iustum in iudicio.
Proverbs 18 6 Labia stulti miscent se rixis, et os eius plagas provocat.
Proverbs 18 7 Os stulti ruina eius, et labia ipsius laqueus animae eius.
Proverbs 18 8 Verba susurronis quasi dulcia, et ipsa perveniunt usque ad interiora ventris.
Proverbs 18 9 Qui mollis et dissolutus est in opere suo, frater est viri dissipantis.
Proverbs 18 10 Turris fortissima nomen Domini; ad ipsum currit iustus et exaltabitur.
Proverbs 18 11 Substantia divitis urbs roboris eius et quasi murus excelsus in cogitatione eius.
Proverbs 18 12 Antequam conteratur, exaltatur cor hominis; et, antequam glorificetur, humiliatur.
Proverbs 18 13 Qui prius respondet quam audiat, stultitia est ei et contumelia.
Proverbs 18 14 Spiritus viri sustentat imbecillitatem suam; spiritum vero confractum, quis poterit sustinere?
Proverbs 18 15 Cor prudens possidebit scientiam, et auris sapientium quaerit doctrinam.
Proverbs 18 16 Donum hominis dilatat viam eius et ante principes deducit eum.
Proverbs 18 17 Qui prior in contentione loquitur, putatur iustus; venit amicus eius et arguet eum.
Proverbs 18 18 Lites comprimit sors et inter potentes quoque diiudicat.
Proverbs 18 19 Frater, qui offenditur, durior est civitate firma, et lites quasi vectes urbium.
Proverbs 18 20 De fructu oris viri replebitur venter eius, et genimina labiorum ipsius saturabunt eum.
Proverbs 18 21 Mors et vita in manu linguae; qui diligunt eam, comedent fructus eius.
Proverbs 18 22 Qui invenit mulierem bonam, invenit bonum et hausit gratiam a Domino.
Proverbs 18 23 Cum obsecrationibus loquetur pauper, et dives effabitur rigide.
Proverbs 18 24 Vir cum amicis concuti potest, sed est amicus, qui adhaereat magis quam frater.
Proverbs 19 1 Melior est pauper, qui ambulat in simplicitate sua, quam qui torquet labia et est insipiens.
Proverbs 19 2 Ubi non est scientia animae, non est bonum; et, qui festinus est pedibus, offendit. 
Proverbs 19 3 Stultitia hominis supplantat gressus eius, et contra Deum fervet animo suo.
Proverbs 19 4 Divitiae addunt amicos plurimos; pauper autem ab amico suo separatur.
Proverbs 19 5 Testis falsus non erit impunitus; et, qui mendacia loquitur, non effugiet.
Proverbs 19 6 Multi blandiuntur faciei potentis, et omnes amici sunt dona tribuenti.
Proverbs 19 7 Omnes fratres hominis pauperis oderunt eum, insu7per et amici procul recesserunt ab eo; qui tantum verba sectatur, nihil habebit.
Proverbs 19 8 Qui autem possessor est mentis, diligit animam suam, et custos prudentiae inveniet bona. 
Proverbs 19 9 Falsus testis non erit impunitus; et, qui loquitur mendacia, peribit.
Proverbs 19 10 Non decent stultum deliciae, nec servum dominari principibus.
Proverbs 19 11 Doctrina viri mitigat iram eius, et gloria eius est iniqua praetergredi.
Proverbs 19 12 Sicut fremitus leonis ita et regis ira, et sicut ros super herbam ita et gratia eius.
Proverbs 19 13 Calamitas patris filius stultus; et tecta iugiter perstillantia litigiosa mulier.
Proverbs 19 14 Domus et divitiae hereditas patrum, a Domino autem uxor prudens.
Proverbs 19 15 Pigredo immittit soporem, et anima dissoluta esuriet.
Proverbs 19 16 Qui custodit mandatum, custodit animam suam; qui autem neglegit viam suam, mortificabitur.
Proverbs 19 17 Feneratur Domino, qui miseretur pauperis, et vicissitudinem suam reddet ei.
Proverbs 19 18 Erudi filium tuum, dum spes est; ad interfectionem autem eius ne ponas animam tuam.
Proverbs 19 19 Qui impatiens est, sustinebit multam; et, si eum abripere vis, aliud appones.
Proverbs 19 20 Audi consilium et suscipe disciplinam, ut sis sapiens in novissimis tuis.
Proverbs 19 21 Multae cogitationes in corde viri, voluntas autem Domini permanebit.
Proverbs 19 22 Desiderabile in homine est misericordia eius; et melior est pauper quam vir mendax.
Proverbs 19 23 Timor Domini ad vitam, et in plenitudine commorabitur absque visitatione mali.
Proverbs 19 24 Abscondit piger manum suam in catino nec ad os suum applicat eam.
Proverbs 19 25 Derisore flagellato vel parvulus sapientior erit; si autem corripueris sapientem, intelleget disciplinam.
Proverbs 19 26 Qui affligit patrem et fugat matrem, filius inhonestus et ignominiosus.
Proverbs 19 27 Acquiesce, fili, ut audias doctrinam nec erres a sermonibus scientiae.
Proverbs 19 28 Testis iniquus deridet iudicium, et os impiorum devorat iniquitatem.
Proverbs 19 29 Paratae sunt derisoribus virgae, et plagae stultorum corporibus.
Proverbs 20 1 Luxuriosa res vinum, et tumultuosa sicera; quicumque his delectatur, non erit sapiens.
Proverbs 20 2 Sicut rugitus leonis ita et terror regis: qui provocat eum, peccat in animam suam.
Proverbs 20 3 Honor est homini separari a contentionibus; omnes autem stulti miscentur contumeliis.
Proverbs 20 4 Propter frigus piger arare noluit; mendicabit ergo aestate, et non dabitur illi.
Proverbs 20 5 Sicut aqua profunda consilium in corde viri, sed homo sapiens exhauriet illud.
Proverbs 20 6 Multi homines misericordes vocantur; virum autem fidelem quis inveniet?
Proverbs 20 7 Iustus, qui ambulat in simplicitate sua, beatos post se filios derelinquet.
Proverbs 20 8 Rex, qui sedet in solio iudicii, dissipat omne malum intuitu suo.
Proverbs 20 9 Quis potest dicere: “ Mundavi cor meum, purus sum a peccato ”?
Proverbs 20 10 Pondus et pondus, mensura et mensura, utrumque abominabile est apud Dominum.
Proverbs 20 11 Ex studiis suis intellegitur puer, si munda et recta sint opera eius.
Proverbs 20 12 Aurem audientem et oculum videntem, Dominus fecit utrumque.
Proverbs 20 13 Noli diligere somnum, ne te egestas opprimat; aperi oculos tuos et saturare panibus.
Proverbs 20 14 “ Malum est, malum est! ” dicit omnis emptor et, cum recesserit, tunc gloriabitur.
Proverbs 20 15 Est aurum et multitudo gemmarum et vas pretiosum labia scientiae.
Proverbs 20 16 Tolle vestimentum eius, quia fideiussor exstitit alieni, et pro extraneis aufer pignus ab eo.
Proverbs 20 17 Suavis est homini panis mendacii, et postea implebitur os eius calculo. 
Proverbs 20 18 Cogitationes consiliis firmantur, et dispensationibus tractanda sunt bella.
Proverbs 20 19 Ei, qui revelat mysteria et calumniatur et dilatat labia sua, ne commiscearis.
Proverbs 20 20 Qui maledicit patri suo et matri, exstinguetur lucerna eius in mediis tenebris.
Proverbs 20 21 Hereditas, ad quam festinatur in principio, in novissimo benedictione carebit.
Proverbs 20 22 Ne dicas: “ Reddam malum ”; exspecta Dominum, et liberabit te. 
Proverbs 20 23 Abominatio est apud Dominum pondus et pondus; statera dolosa non est bona in oculis eius.
Proverbs 20 24 A Domino diriguntur gressus viri; quis autem hominum intellegere potest viam suam?
Proverbs 20 25 Laqueus est homini inconsulte dicere: “ Sanctum! ” et post vota retractare.
Proverbs 20 26 Ventilat impios rex sapiens et incurvat super eos rotam.
Proverbs 20 27 Lucerna Domini spiraculum hominis, quae investigat omnia secreta ventris.
Proverbs 20 28 Misericordia et veritas custodiunt regem, et roboratur clementia thronus eius.
Proverbs 20 29 Ornamentum iuvenum fortitudo eorum, et honor senum canities.
Proverbs 20 30 Livor vulneris absterget mala, et plagae in secretioribus ventris.
Proverbs 21 1 Sicut rivi aquarum cor regis in manu Domini: quocumque voluerit, inclinabit illud.
Proverbs 21 2 Omnis via viri recta sibi videtur; appendit autem corda Dominus.
Proverbs 21 3 Facere misericordiam et iudicium magis placet Domino quam victimae.
Proverbs 21 4 Exaltatio oculorum et dilatatio cordis, lucerna impiorum: peccatum.
Proverbs 21 5 Cogitationes sollertis semper in abundantiam; omnis autem festinus semper in egestate est.
Proverbs 21 6 Qui congregat thesauros lingua mendacii, vento impingetur ad laqueos mortis.
Proverbs 21 7 Violentia impiorum detrahet eos, quia noluerunt facere iudicium.
Proverbs 21 8 Perversa via viri aliena est; qui autem mundus est, rectum opus eius.
Proverbs 21 9 Melius est sedere in angulo domatis quam cum muliere litigiosa et in domo communi.
Proverbs 21 10 Anima impii desiderat malum; non miserebitur proximo suo.
Proverbs 21 11 Multato derisore sapientior erit parvulus; et, si instruatur sapiens, sumet scientiam.
Proverbs 21 12 Excogitat Iustus de domo impii, ut praecipitet impios in malum.
Proverbs 21 13 Qui obturat aurem suam ad clamorem pauperis, et ipse clamabit, et non exaudietur.
Proverbs 21 14 Munus absconditum exstinguit iras, et donum in sinu indignationem maximam.
Proverbs 21 15 Gaudium iusto est facere iudicium, et ruina operantibus iniquitatem.
Proverbs 21 16 Vir, qui erraverit a via prudentiae, in coetu umbrarum commorabitur.
Proverbs 21 17 Qui diligit convivia, in egestate erit; qui amat vinum et pinguia, non ditabitur.
Proverbs 21 18 Redemptio pro iusto impius, et pro rectis iniquus.
Proverbs 21 19 Melius est habitare in terra deserta quam cum muliere rixosa et iracunda.
Proverbs 21 20 Thesaurus desiderabilis et pinguis in habitaculo sapientis, et imprudens homo dissipabit illum.
Proverbs 21 21 Qui sequitur iustitiam et misericordiam, inveniet vitam et iustitiam et gloriam.
Proverbs 21 22 Civitatem fortium ascendit sapiens et destruit robur fiduciae eius.
Proverbs 21 23 Qui custodit os suum et linguam suam, custodit ab angustiis animam suam.
Proverbs 21 24 Superbus et arrogans vocatur derisor, qui operatur in ira superbiae.
Proverbs 21 25 Desideria occidunt pigrum; noluerunt enim quidquam manus eius operari:
Proverbs 21 26 tota die concupiscit et desiderat; qui autem iustus est, tribuet et non parcit.
Proverbs 21 27 Hostiae impiorum abominabiles, eo magis quia offeruntur ex scelere.
Proverbs 21 28 Testis mendax peribit; vir oboediens loquetur in victoriam.
Proverbs 21 29 Vir impius obfirmat vultum suum; qui autem rectus est, corrigit viam suam.
Proverbs 21 30 Non est sapientia, non est prudentia, non est consilium contra Dominum.
Proverbs 21 31 Equus paratur ad diem belli, Dominus autem salutem tribuit.
Proverbs 22 1 Melius est nomen bonum quam divitiae multae, super argentum et aurum gratia bona.
Proverbs 22 2 Dives et pauper obviaverunt sibi: utriusque operator est Dominus.
Proverbs 22 3 Callidus vidit malum et abscondit se; simplices pertransierunt et afflicti sunt damno.
Proverbs 22 4 Praemium modestiae timor Domini, divitiae et gloria et vita.
Proverbs 22 5 Spinae et laquei in via perversi, custos autem animae suae longe recedit ab eis.
Proverbs 22 6 Institue adulescentem iuxta viam suam; etiam cum senuerit, non recedet ab ea.
Proverbs 22 7 Dives pauperibus imperat; et, qui accipit mutuum, servus est fenerantis.
Proverbs 22 8 Qui seminat iniquitatem, metet mala et virga irae suae consummabitur.
Proverbs 22 9 Qui bono oculo est, benedicetur, de panibus enim suis dedit pauperi.
Proverbs 22 10 Eice derisorem, et exibit cum eo iurgium; cessabuntque causae et contumeliae.
Proverbs 22 11 Qui diligit cordis munditiam, propter gratiam labiorum suorum habebit amicum regem.
Proverbs 22 12 Oculi Domini custodiunt scientiam, et supplantantur verba iniqui.
Proverbs 22 13 Dicit piger: “ Leo est foris, in medio platearum occidendus sum ”.
Proverbs 22 14 Fovea profunda os alienae; cui iratus est Dominus, incidet in eam.
Proverbs 22 15 Stultitia colligata est in corde pueri, et virga disciplinae fugabit eam.
Proverbs 22 16 Opprimis pauperem? Ipse augebit divitias suas. Donas ditiori? Ipse egebis.
Proverbs 22 17 Inclina aurem tuam et audi verba sapientium, appone autem cor ad doctrinam meam,
Proverbs 22 18 quia pulchra erunt, cum servaveris ea in ventre tuo, et redundabunt in labiis tuis.
Proverbs 22 19 Ut sit in Domino fiducia tua, ostendi ea tibi hodie.
Proverbs 22 20 Nonne descripsi ea tibi nudiustertius in cogitationibus et scientia,
Proverbs 22 21 ut ostenderem tibi firmitatem verborum veritatis, ut respondeas illi, qui misit te?
Proverbs 22 22 Non facias violentiam pauperi, quia pauper est, neque conteras egenum in porta,
Proverbs 22 23 quia iudicabit Dominus causam eorum, et anima spoliabit spoliatores.
Proverbs 22 24 Noli esse amicus homini iracundo neque ambules cum viro furioso,
Proverbs 22 25 ne forte discas semitas eius et sumas scandalum animae tuae.
Proverbs 22 26 Noli esse cum his, qui iungunt manus suas et qui vades se offerunt pro debitis:
Proverbs 22 27 si enim non habes unde restituas, quid causae est ut tollat lectum tuum subter te?
Proverbs 22 28 Ne transferas terminos antiquos, quos posuerunt patres tui.
Proverbs 22 29 Vidisti virum velocem in opere suo: coram regibus stabit nec erit ante ignobiles.
Proverbs 23 1 Quando sederis, ut comedas cum principe, diligenter attende, quae apposita sunt ante faciem tuam,
Proverbs 23 2 et statue cultrum in gutture tuo, si avidus es.
Proverbs 23 3 Ne desideres de cibis eius, quia est panis mendacii.
Proverbs 23 4 Noli laborare, ut diteris, sed in prudentia tua acquiesce.
Proverbs 23 5 Si erigas oculos tuos ad opes, iam non sunt; quia facient sibi pennas quasi aquilae et volabunt in caelum.
Proverbs 23 6 Ne comedas cum homine invido et ne desideres cibos eius;
Proverbs 23 7 quoniam sicut aestimavit in animo suo, ita ipse est. “ Comede et bibe ” dicet tibi, et mens eius non est tecum.
Proverbs 23 8 Buccellam, quam comederas, evomes et perdes pulchros sermones tuos.
Proverbs 23 9 In auribus insipientium ne loquaris, quia despicient doctrinam eloquii tui.
Proverbs 23 10 Ne attingas terminos viduae et agrum pupillorum ne introeas:
Proverbs 23 11 redemptor enim illorum fortis est, et ipse iudicabit contra te causam illorum.
Proverbs 23 12 Introduc ad doctrinam cor tuum et aures tuas ad verba scientiae.
Proverbs 23 13 Noli subtrahere a puero disciplinam; si enim percusseris eum virga, non morietur:
Proverbs 23 14 tu virga percuties eum et animam eius de inferno liberabis.
Proverbs 23 15 Fili mi, si sapiens fuerit cor tuum, gaudebit tecum et cor meum,
Proverbs 23 16 et exsultabunt renes mei, cum locuta fuerint rectum labia tua.
Proverbs 23 17 Non aemuletur cor tuum peccatores, sed in timore Domini esto tota die,
Proverbs 23 18 quia est tibi posteritas, et praestolatio tua non auferetur.
Proverbs 23 19 Audi, fili mi, et esto sapiens et dirige in via animum tuum.
Proverbs 23 20 Noli esse in conviviis potatorum nec in comissationibus carnis,
Proverbs 23 21 quia vacantes potibus et comissatores consumentur, et vestietur pannis dormitatio.
Proverbs 23 22 Audi patrem tuum, qui genuit te, et ne contemnas, cum senuerit mater tua.
Proverbs 23 23 Veritatem eme et noli vendere; sapientiam eme et doctrinam et intellegentiam.
Proverbs 23 24 Exsultat gaudio pater iusti; qui sapientem genuit, laetabitur in eo;
Proverbs 23 25 gaudeat pater tuus et mater tua, et exsultet, quae genuit te.
Proverbs 23 26 Praebe, fili mi, cor tuum mihi, et oculi tui vias meas custodiant.
Proverbs 23 27 Fovea enim profunda est meretrix, et puteus angustus aliena,
Proverbs 23 28 nam insidiatur ipsa in via quasi latro et iniquos in hominibus addet.
Proverbs 23 29 Cui “ Vae ”? Cui “ Eheu ”? Cui rixae? Cui querela? Cui sine causa vulnera? Cui suffusio oculorum?
Proverbs 23 30 His, qui commorantur in vino et eunt, ut scrutentur mixtum.
Proverbs 23 31 Ne intuearis vinum, quando flavescit, cum splenduerit in calice color eius: ingreditur blande,
Proverbs 23 32 sed in novissimo mordebit ut coluber et sicut regulus vulnerat.
Proverbs 23 33 Oculi tui videbunt extranea, et cor tuum loquetur perversa;
Proverbs 23 34 et eris sicut dormiens in medio mari et quasi sopitus ad malum navis:
Proverbs 23 35 “ Verberaverunt me, sed non dolui, percusserunt me, et ego non sensi; quando evigilabo et rursus illud requiram? ”.
Proverbs 24 1 Ne aemuleris viros malos nec desideres esse cum eis,
Proverbs 24 2 quia rapinas meditatur mens eorum, et perniciem labia eorum loquuntur.
Proverbs 24 3 Sapientia aedificabitur domus, et prudentia roborabitur.
Proverbs 24 4 In doctrina replebuntur cellaria, universa substantia pretiosa et pulcherrima.
Proverbs 24 5 Vir sapiens fortis est, et vir doctus firmat robur.
Proverbs 24 6 Quia cum dispositione parabis tibi bellum, et erit salus, ubi multa consilia sunt.
Proverbs 24 7 Excelsa stulto sapientia, in porta non aperiet os suum.
Proverbs 24 8 Qui cogitat mala facere, vir perniciosus vocabitur.
Proverbs 24 9 Cogitatio stulti peccatum est, et abominatio hominum detractor. 
Proverbs 24 10 Si fueris lassus in die angustiae, coartabitur fortitudo tua.
Proverbs 24 11 Erue eos, qui ducuntur ad mortem; et, qui trahuntur ad interitum, retine.
Proverbs 24 12 Si dixeris: “ Nesciebamus hoc ”; nonne qui ponderator est cordis, ipse intellegit, et servatorem animae tuae nihil fallit reddetque homini iuxta opera sua?
Proverbs 24 13 Comede, fili mi, mel, quia bonum est et favum dulcissimum gutturi tuo.
Proverbs 24 14 Sic, scito, est sapientia animae tuae; quam cum inveneris, erit tibi posteritas, et spes tua non peribit.
Proverbs 24 15 Ne insidieris, o nequam, domui iusti neque vastes requiem eius.
Proverbs 24 16 Septies enim cadet iustus et resurget; impii autem corruent in malum.
Proverbs 24 17 Cum ceciderit inimicus tuus, ne gaudeas, et in ruina eius ne exsultet cor tuum,
Proverbs 24 18 ne forte videat Dominus, et displiceat ei et auferat ab eo iram suam.
Proverbs 24 19 Ne succendas ira in pessimos nec aemuleris impios,
Proverbs 24 20 quoniam non erit posteritas maligno, et lucerna impiorum exstinguetur.
Proverbs 24 21 Time Dominum, fili mi, et regem et cum nova sectantibus non commiscearis,
Proverbs 24 22 quoniam repente consurget perditio eorum, et ruinam utriusque quis novit?
Proverbs 24 23 Haec quoque sapientibus: Dignoscere personam in iudicio non est bonum.
Proverbs 24 24 Qui dicit impio: “ Iustus es ”, maledicent ei populi, et detestabuntur eum tribus.
Proverbs 24 25 Qui vero arguunt eum, laudabuntur, et super ipsos veniet benedictio boni.
Proverbs 24 26 Labia deosculatur, qui recta verba respondet.
Proverbs 24 27 Praepara foris opus tuum et diligenter exerce illud in agro tuo, ut postea aedifices domum tuam.
Proverbs 24 28 Ne sis testis frustra contra proximum tuum nec decipias quemquam labiis tuis.
Proverbs 24 29 Ne dicas: “ Quomodo fecit mihi, sic faciam ei, reddam viro secundum opus suum ”.
Proverbs 24 30 Per agrum hominis pigri transivi et per vineam viri sensu carentis:
Proverbs 24 31 et ecce totum repleverant urticae, et operuerant superficiem eius spinae, et maceria lapidum destructa erat; 
Proverbs 24 32 quod cum vidissem, posui in corde meo, vidi, didici disciplinam:
Proverbs 24 33 “ Parum dormies, modicum dormitabis, pauxillum manus conseres, ut quiescas,
Proverbs 24 34 et veniet tibi quasi cursor egestas, et mendicitas quasi vir armatus ”.
Proverbs 25 1 Hae quoque parabolae Salomonis, quas transcripse runt viri Ezechiae regis Iudae.
Proverbs 25 2 Gloria Dei est celare verbum, et gloria regum investigare sermonem.
Proverbs 25 3 Caelum prae altitudine et terra prae profunditate, et cor regum inscrutabile.
Proverbs 25 4 Aufer scorias de argento, et egredietur vas pro argentario.
Proverbs 25 5 Aufer impium de conspectu regis, et firmabitur iustitia thronus eius.
Proverbs 25 6 Ne gloriosus appareas coram rege et in loco magnorum ne steteris.
Proverbs 25 7 Melius est enim ut dicatur tibi: “ Ascende huc ”, quam ut humilieris coram principe.
Proverbs 25 8 Quae viderunt oculi tui, ne proferas in iurgio cito, quoniam quid facies postea, cum dehonestaverit te amicus tuus?
Proverbs 25 9 Causam tuam tracta cum amico tuo et secretum extranei ne reveles,
Proverbs 25 10 ne forte insultet tibi, cum audierit, et contumelia tua revocari non poterit.
Proverbs 25 11 Mala aurea in ornatibus argenteis, verbum prolatum in tempore suo.
Proverbs 25 12 Inauris aurea et margaritum fulgens sapiens, qui arguit super aurem audientem.
Proverbs 25 13 Sicut frigus nivis in die messis, ita legatus fidelis ei, qui misit eum: animam ipsius recreat.
Proverbs 25 14 Nubes et ventus et pluviae non sequentes vir gloriosus et promissa non complens.
Proverbs 25 15 Patientia lenietur princeps, et lingua mollis confringet ossa.
Proverbs 25 16 Mel invenisti? Comede, quod sufficit tibi, ne forte satiatus evomas illud.
Proverbs 25 17 Subtrahe pedem tuum de domo proximi tui, ne quando satiatus oderit te.
Proverbs 25 18 Malleus et gladius et sagitta acuta homo, qui loquitur contra proximum suum falsum testimonium.
Proverbs 25 19 Dens putridus et pes vacillans, qui sperat super infideli in die angustiae.
Proverbs 25 20 Sicut exuens pallium in die frigoris, sicut acetum in nitro, qui cantat carmina cordi tristi.
Proverbs 25 21 Si esurierit inimicus tuus, ciba illum; si sitierit, pota illum:
Proverbs 25 22 prunas enim congregabis super caput eius, et Dominus reddet tibi.
Proverbs 25 23 Ventus aquilo parturit pluvias, et faciem tristem lingua detrahens. 
Proverbs 25 24 Melius est sedere in angulo domatis quam cum muliere litigiosa et in domo communi.
Proverbs 25 25 Aqua frigida animae sitienti et nuntius bonus de terra longinqua.
Proverbs 25 26 Fons turbatus pede et vena corrupta iustus cadens coram impio.
Proverbs 25 27 Mel nimium comedere non est bonum, nec quaestus gloriae est gloria.
Proverbs 25 28 Urbs diruta et absque muro vir, qui non potest cohibere spiritum suum.
Proverbs 26 1 Quomodo nix in aestate et pluvia in messe, sic indecens est stulto gloria.
Proverbs 26 2 Sicut avis ad alia transvolans et hirundo volitans, sic maledictum frustra prolatum non superveniet.
Proverbs 26 3 Flagellum equo et camus asino et virga dorso stultorum.
Proverbs 26 4 Ne respondeas stulto iuxta stultitiam suam, ne tu quoque efficiaris ei similis;
Proverbs 26 5 responde stulto iuxta stultitiam suam, ne sibi sapiens esse videatur.
Proverbs 26 6 Amputat sibi pedes et iniuriam bibit, qui mittit verba per manum stulti.
Proverbs 26 7 Quomodo molles claudo tibiae, sic in ore stultorum parabola.
Proverbs 26 8 Sicut qui celat lapidem in acervo, ita qui tribuit insipienti honorem.
Proverbs 26 9 Spina crescens in manu temulenti, sic parabola in ore stultorum.
Proverbs 26 10 Sagittarius, qui conicit ad omnia, ita qui stultum conducit et qui vagos conducit.
Proverbs 26 11 Sicut canis, qui revertitur ad vomitum suum, sic stultus, qui iterat stultitiam suam.
Proverbs 26 12 Vidisti hominem sapientem sibi videri? Magis illo spem habebit stultus.
Proverbs 26 13 Dicit piger: “ Leaena est in via, et leo in plateis ”.
Proverbs 26 14 Ostium vertitur in cardine suo, et piger in lectulo suo.
Proverbs 26 15 Abscondit piger manum in catino et laborat, si ad os suum eam converterit.
Proverbs 26 16 Sapientior sibi piger videtur septem viris respondentibus sententias.
Proverbs 26 17 Apprehendit auribus canem, qui transiens commiscetur rixae alterius.
Proverbs 26 18 Sicut insanit, qui mittit sagittas et lanceas in mortem,
Proverbs 26 19 ita vir, qui decipit amicum suum et dicit: “ Nonne ludens feci? ”.
Proverbs 26 20 Cum defecerint ligna, exstinguetur ignis, et, susurrone subtracto, iurgia conquiescent.
Proverbs 26 21 Sicut carbones ad prunas et ligna ad ignem, sic homo litigiosus ad inflammandas rixas.
Proverbs 26 22 Verba susurronis quasi dulcia et ipsa perveniunt ad intima ventris.
Proverbs 26 23 Sicut argentum sordidum ornans vas fictile, sic labia levia et cor malum.
Proverbs 26 24 Labiis suis se dissimulabit inimicus, cum in corde tractaverit dolos:
Proverbs 26 25 quando mollierit vocem suam, ne credideris ei, quoniam septem abominationes sunt in corde illius;
Proverbs 26 26 operiet odium fraudulenter, revelabitur autem malitia eius in concilio.
Proverbs 26 27 Qui fodit foveam, incidet in eam; et, qui volvit lapidem, revertetur ad eum.
Proverbs 26 28 Lingua fallax non amat veritatem, et os lubricum operatur ruinas.
Proverbs 27 1 Ne glorieris in crastinum ignorans, quid superventura pariat dies.
Proverbs 27 2 Laudet te alienus et non os tuum, extraneus et non labia tua.
Proverbs 27 3 Grave est saxum et onerosa arena, sed ira stulti utroque gravior.
Proverbs 27 4 Saevitas et erumpens furor, et coram zelo consistere quis poterit?
Proverbs 27 5 Melior est manifesta correptio quam amor absconditus.
Proverbs 27 6 Veriora sunt vulnera diligentis quam fraudulenta oscula odientis.
Proverbs 27 7 Anima saturata calcabit favum, et anima esuriens etiam amarum pro dulci sumet.
Proverbs 27 8 Sicut avis transmigrans de nido suo, sic vir errans longe a loco suo.
Proverbs 27 9 Unguento et ture delectatur cor et dulcedine amici in consilio ex animo.
Proverbs 27 10 Amicum tuum et amicum patris tui ne dimiseris et domum fratris tui ne ingrediaris in die afflictionis tuae. Melior est vicinus iuxta quam frater procul.
Proverbs 27 11 Stude sapientiae, fili mi, et laetifica cor meum, ut possim exprobranti mihi respondere sermonem.
Proverbs 27 12 Astutus videns malum absconditus est; simplices transeuntes multati sunt.
Proverbs 27 13 Tolle vestimentum eius, qui spopondit pro extraneo, et pro alienis aufer ei pignus.
Proverbs 27 14 Qui benedicit proximo suo voce grandi mane consurgens, maledictio reputabitur ei.
Proverbs 27 15 Tecta perstillantia in die frigoris et litigiosa mulier comparantur;
Proverbs 27 16 qui retinet eam, quasi qui ventum teneat, et oleum dextera sua tenere reperietur.
Proverbs 27 17 Ferrum ferro exacuitur, et homo exacuit faciem amici sui.
Proverbs 27 18 Qui servat ficum, comedet fructus eius; et, qui custos est domini sui, glorificabitur.
Proverbs 27 19 Quomodo in aqua facies prospicit ad faciem, sic cor hominis ad hominem.
Proverbs 27 20 Infernus et Perditio numquam implentur, similiter et oculi hominum insatiabiles.
Proverbs 27 21 Quomodo probatur in conflatorio argentum et in fornace aurum, sic probatur homo ore laudantis.
Proverbs 27 22 Si pilo contuderis stultum in pila quasi ptisanas, non auferetur ab eo stultitia eius.
Proverbs 27 23 Diligenter agnosce vultum pecoris tui; appone cor tuum ad greges,
Proverbs 27 24 non enim habebis iugiter divitias. Num corona tribuetur in generationem et generationem?
Proverbs 27 25 Nudata sunt prata, et apparuerunt herbae virentes, et collecta sunt fena de montibus;
Proverbs 27 26 agni ad vestimentum tuum, et haedi ad agri pretium;
Proverbs 27 27 sufficiat tibi lac caprarum in cibum tuum et in cibum domus tuae et ad victum ancillis tuis.
Proverbs 28 1 Fugit impius, nemine persequente; iustus autem quasi leo confidens.
Proverbs 28 2 Propter peccata terrae multi principes eius; et propter hominem intellegentem et sapientem rectus ordo longior erit.
Proverbs 28 3 Vir pauper et calumnians pauperes similis est imbri vehementi, in quo paratur fames.
Proverbs 28 4 Qui derelinquunt legem, laudant impium; qui custodiunt, succenduntur contra eum.
Proverbs 28 5 Viri mali non intellegunt iudicium; qui autem requirunt Dominum, animadvertunt omnia.
Proverbs 28 6 Melior est pauper ambulans in simplicitate sua quam perversus in viis suis, quamquam dives.
Proverbs 28 7 Qui custodit legem, filius sapiens est; qui autem comissatores pascit, confundit patrem suum.
Proverbs 28 8 Qui coacervat divitias suas usuris et fenore, liberali in pauperes congregat eas.
Proverbs 28 9 Qui declinat aures suas, ne audiat legem, oratio quoque eius erit exsecrabilis.
Proverbs 28 10 Qui decipit iustos in via mala, in interitu suo corruet, et simplices possidebunt bona eius.
Proverbs 28 11 Sapiens sibi videtur vir dives, pauper autem prudens scrutabitur eum.
Proverbs 28 12 In exsultatione iustorum multa gloria est, et, cum exaltantur impii, abscondit se homo.
Proverbs 28 13 Qui abscondit scelera sua, non prosperabit; qui autem confessus fuerit et reliquerit ea, misericordiam consequetur.
Proverbs 28 14 Beatus homo, qui semper est pavidus; qui vero indurat cor suum, corruet in malum.
Proverbs 28 15 Leo rugiens et ursus esuriens princeps impius super populum pauperem.
Proverbs 28 16 Dux indigens prudentia multos opprimet; qui autem odit avaritiam, longi fient dies eius.
Proverbs 28 17 Hominem, animae cuiusdam sanguine gravatum, si usque ad lacum fugerit, nemo sustineat.
Proverbs 28 18 Qui ambulat simpliciter, salvus erit; qui perversis graditur viis, subito concidet.
Proverbs 28 19 Qui operatur terram suam, satiabitur panibus; qui autem sectatur otium, replebitur egestate.
Proverbs 28 20 Vir fidelis multum laudabitur; qui autem festinat ditari, non erit innocens.
Proverbs 28 21 Qui dignoscit in iudicio faciem, non benefacit; et pro buccella panis praevaricatur homo.
Proverbs 28 22 Festinat ditari vir invidus, ignorat quod egestas superveniet ei.
Proverbs 28 23 Qui corripit hominem, gratiam postea inveniet magis quam ille, qui lingua blanditur.
Proverbs 28 24 Qui abripit aliquid a patre suo et a matre et dicit: “ Hoc non est peccatum ”, particeps homicidae est.
Proverbs 28 25 Qui desiderium dilatat, iurgia concitat; qui vero sperat in Domino, impinguabitur.
Proverbs 28 26 Qui confidit in corde suo, stultus est; qui autem graditur sapienter, ipse salvabitur.
Proverbs 28 27 Qui dat pauperi, non indigebit; qui autem occultat oculos, abundabit maledictis.
Proverbs 28 28 Cum surrexerint impii, abscondentur homines; cum illi perierint, multiplicabuntur iusti.
Proverbs 29 1 Vir, qui correptiones dura cervice contemnit, subito conteretur absque sanatione.
Proverbs 29 2 In multiplicatione iustorum laetabitur vulgus; et in dominatione impii gemet populus.
Proverbs 29 3 Vir, qui amat sapientiam, laetificat patrem suum; qui autem nutrit scorta, perdet substantiam.
Proverbs 29 4 Rex in iustitia erigit terram; vir acceptor donorum destruet eam.
Proverbs 29 5 Homo, qui blanditur amico suo, rete expandit gressibus eius.
Proverbs 29 6 In peccato vir iniquus irretitur laqueo, et iustus exsultabit atque gaudebit.
Proverbs 29 7 Novit iustus causam pauperum, impius ignorat scientiam.
Proverbs 29 8 Homines pestilentes dissipant civitatem; sapientes vero avertunt furorem.
Proverbs 29 9 Vir sapiens, si cum stulto iudicio contenderit, sive irascatur sive rideat, non inveniet requiem.
Proverbs 29 10 Viri sanguinum oderunt simplicem; iusti autem quaerunt animam eius.
Proverbs 29 11 Totum spiritum suum profert stultus; sapiens mitigat eum in posterum.
Proverbs 29 12 Princeps, qui libenter audit verba mendacii, omnes ministros habet impios.
Proverbs 29 13 Pauper et oppressor obviaverunt sibi, utriusque oculorum illuminator est Dominus.
Proverbs 29 14 Rex, qui iudicat in veritate pauperes, thronus eius in aeternum firmabitur.
Proverbs 29 15 Virga atque correptio tribuit sapientiam; puer autem, qui dimittitur voluntati suae, confundit matrem suam.
Proverbs 29 16 In multiplicatione impiorum multiplicabuntur scelera, et iusti ruinas eorum videbunt.
Proverbs 29 17 Erudi filium tuum, et refrigerabit te et dabit delicias animae tuae.
Proverbs 29 18 Cum visio defecerit, dissipabitur populus; qui vero custodit legem, beatus est.
Proverbs 29 19 Servus verbis non potest erudiri, quia intellegit et respondere contemnit.
Proverbs 29 20 Vidisti hominem velocem ad loquendum? Magis illo spem habebit insipiens.
Proverbs 29 21 Qui delicate a pueritia nutrit servum suum, postea sentiet eum contumacem.
Proverbs 29 22 Vir iracundus provocat rixas; et, qui ad indignandum facilis est, erit ad peccandum proclivior.
Proverbs 29 23 Superbia hominis humiliabit eum, et humilis spiritu suscipiet gloriam.
Proverbs 29 24 Qui cum fure participat, odit animam suam; adiuramentum audit et non indicat.
Proverbs 29 25 Timor hominis inducit laqueum; qui sperat in Domino, sublevabitur.
Proverbs 29 26 Multi requirunt faciem principis; et iudicium a Domino egreditur singulorum.
Proverbs 29 27 Abominantur iusti virum impium; et abominantur impii eos, qui recta sunt via.
Proverbs 30 1 Verba Agur filii Iaces ex Massa. Oraculum hominis ad Itiel, ad Itiel et Ucal.
Proverbs 30 2 Quoniam stultissimus sum virorum, et sapientia hominum non est mecum;
Proverbs 30 3 et non didici sapientiam et scientiam sanctorum non novi.
Proverbs 30 4 Quis ascendit in caelum atque descendit? Quis continuit spiritum in manibus suis? Quis colligavit aquas quasi in vestimento? Quis statuit omnes terminos terrae? Quod nomen est eius, et quod nomen filii eius, si nosti?
Proverbs 30 5 Omnis sermo Dei probatus clipeus est sperantibus in eum.
Proverbs 30 6 Ne addas quidquam verbis illius: et arguaris inveniarisque mendax.
Proverbs 30 7 Duo rogavi te, ne deneges mihi, antequam moriar:
Proverbs 30 8 vanitatem et verba mendacia longe fac a me, mendicitatem et divitias ne dederis mihi, tribue tantum victum demensum mihi,
Proverbs 30 9 ne forte satiatus illiciar ad negandum et dicam: “ Quis est Dominus? ” aut egestate compulsus furer et periurem nomen Dei mei.
Proverbs 30 10 Ne calumnieris servum ad dominum suum, ne forte maledicat tibi, et puniaris.
Proverbs 30 11 Generatio, quae patri suo maledicit et quae matri suae non benedicit.
Proverbs 30 12 Generatio, quae sibi munda videtur et non est lota a sordibus suis.
Proverbs 30 13 Generatio, cuius oculi quam excelsi sunt, et palpebrae eius in alta surrectae!
Proverbs 30 14 Generatio, quae pro dentibus gladios habet, et cultri molares eius, ut comedat inopes de terra et pauperes ex hominibus.
Proverbs 30 15 Sanguisugae duae sunt filiae: “ Affer, affer! ”. Tria sunt insaturabilia, et quattuor, quae numquam dicunt: “ Sufficit! ”:
Proverbs 30 16 infernus et venter sterilis, terra, quae non satiatur aqua, ignis, qui numquam dicit: “ Sufficit! ”.
Proverbs 30 17 Oculum, qui subsannat patrem et qui despicit obsequium matris suae, effodiant eum corvi de torrente, et comedant eum filii aquilae.
Proverbs 30 18 Tria sunt nimis difficilia mihi, et quattuor penitus ignoro:
Proverbs 30 19 viam aquilae in caelo, viam colubri super petram, viam navis in medio mari et viam viri in adulescentula.
Proverbs 30 20 Talis est et via mulieris adulterae, quae comedit et tergens os suum dicit: “ Non sum operata malum ”.
Proverbs 30 21 Per tria movetur terra, et quattuor non potest sustinere:
Proverbs 30 22 per servum, cum regnaverit, per stultum, cum saturatus fuerit cibo,
Proverbs 30 23 per odiosam mulierem, cum in matrimonio fuerit assumpta, et per ancillam, cum fuerit heres dominae suae.
Proverbs 30 24 Quattuor sunt minima terrae, et ipsa sunt sapientiora sapientibus:
Proverbs 30 25 formicae populus infirmus, quae praeparant in messe cibum sibi;
Proverbs 30 26 hyraces plebs invalida, qui collocant in petra cubile suum;
Proverbs 30 27 regem locusta non habet et egreditur universa per turmas suas;
Proverbs 30 28 stellio manibus nititur et moratur in aedibus regis.
Proverbs 30 29 Tria sunt, quae bene gradiuntur, et quattuor, quae incedunt feliciter:
Proverbs 30 30 leo fortissimus bestiarum ad nullius pavebit occursum,
Proverbs 30 31 gallus succinctus lumbos et aries et rex, qui secum habet exercitum.
Proverbs 30 32 Si stultum te praebuisti, postquam elevatus es in sublime, et si considerasti, ori impone manum.
Proverbs 30 33 Qui enim fortiter premit lac, exprimit butyrum, et, qui vehementer emungit nares, elicit sanguinem, et, qui provocat iras, producit discordias.
Proverbs 31 1 Verba Lamuelis regis Massa, quae erudivit eum mater eius.
Proverbs 31 2 Quid, fili mi? Quid, fili uteri mei? Quid, fili votorum meorum?
Proverbs 31 3 Ne dederis mulieribus substantiam tuam et vias tuas illis, quae delent reges.
Proverbs 31 4 Non decet reges, o Lamuel, non decet reges bibere vinum, nec magistratus desiderare siceram,
Proverbs 31 5 ne forte bibant et obliviscantur iudiciorum et mutent causam omnium filiorum pauperis.
Proverbs 31 6 Date siceram pereunti et vinum his, qui amaro sunt animo:
Proverbs 31 7 bibat et obliviscatur egestatis suae et doloris sui non recordetur amplius.
Proverbs 31 8 Aperi os tuum pro muto et causis omnium filiorum, qui pereunt;
Proverbs 31 9 aperi os tuum, decerne, quod iustum est, et iudica inopem et pauperem.
Proverbs 31 10 ALEPH. Mulierem fortem quis inveniet? Longe super gemmas pretium eius.
Proverbs 31 11 BETH. Confidit in ea cor viri sui et spoliis non indigebit.
Proverbs 31 12 GHIMEL. Reddet ei bonum et non malum omnibus diebus vitae suae.
Proverbs 31 13 DALETH. Quaesivit lanam et linum et operata est delectatione manuum suarum.
Proverbs 31 14 HE. Facta est quasi navis institoris de longe portans panem suum.
Proverbs 31 15 VAU. Et de nocte surrexit deditque praedam domesticis suis et cibaria ancillis suis.
Proverbs 31 16 ZAIN. Consideravit agrum et emit eum; de fructu manuum suarum plantavit vineam.
Proverbs 31 17 HETH. Accinxit fortitudine lumbos suos et roboravit brachium suum.
Proverbs 31 18 TETH. Gustavit et vidit quia bona est negotiatio eius; non exstinguetur in nocte lucerna eius.
Proverbs 31 19 IOD. Manum suam misit ad colos, et digiti eius apprehenderunt fusum.
Proverbs 31 20 CAPH. Palmas suas aperuit inopi et manum suam extendit ad pauperem.
Proverbs 31 21 LAMED. Non timebit domui suae a frigoribus nivis: omnes enim domestici eius vestiti sunt duplicibus.
Proverbs 31 22 MEM. Stragulatam vestem fecit sibi; byssus et purpura indumentum eius.
Proverbs 31 23 NUN. Nobilis in portis vir eius, quando sederit cum senatoribus terrae.
Proverbs 31 24 SAMECH. Sindonem fecit et vendidit et cingulum tradidit Chananaeo.
Proverbs 31 25 Ain. Fortitudo et decor indumentum eius, et ridebit in die novissimo.
Proverbs 31 26 PHE. Os suum aperuit sapientiae, et lex clementiae in lingua eius.
Proverbs 31 27 SADE. Consideravit semitas domus suae et panem otiosa non comedit.
Proverbs 31 28 COPH. Surrexerunt filii eius et beatissimam praedicaverunt, vir eius et laudavit eam:
Proverbs 31 29 RES. “ Multae filiae fortiter operatae sunt, tu supergressa es universas ”.
Proverbs 31 30 SIN. Fallax gratia et vana est pulchritudo; mulier timens Dominum ipsa laudabitur.
Proverbs 31 31 TAU. Date ei de fructu manuum suarum, et laudent eam in portis opera eius.
Ecclesiastes 1 1 Verba Ecclesiastes filii David regis Ierusalem.”
Ecclesiastes 1 2 “ Vanitas vanitatum, dixit Ecclesiastes, vanitas vanitatum et omnia vanitas ”.
Ecclesiastes 1 3 Quid lucri est homini de universo labore suo, quo laborat sub sole?
Ecclesiastes 1 4 Generatio praeterit, et generatio advenit, terra autem in aeternum stat.
Ecclesiastes 1 5 Oritur sol, et occidit sol et ad locum suum anhelat ibique renascitur.
Ecclesiastes 1 6 Gyrat per meridiem et flectitur ad aquilonem, lustrans universa in circuitu pergit spiritus et in circulos suos revertitur.
Ecclesiastes 1 7 Omnia flumina pergunt ad mare, et mare non redundat; ad locum, unde exeunt, flumina illuc revertuntur in cursu suo.
Ecclesiastes 1 8 Cunctae res difficiles; non potest eas homo explicare sermone. Non saturatur oculus visu, nec auris auditu impletur.
Ecclesiastes 1 9 Quod fuit, ipsum est, quod futurum est. Quod factum est, ipsum est, quod faciendum est:
Ecclesiastes 1 10 nihil sub sole novum. Si de quadam re dicitur: “ Ecce hoc novum est ”, iam enim praecessit in saeculis, quae fuerunt ante nos.
Ecclesiastes 1 11 Non est priorum memoria, sed nec eorum quidem, qui postea futuri sunt, erit recordatio apud eos, qui futuri sunt in novissimo.
Ecclesiastes 1 12 Ego Ecclesiastes fui rex Israel in Ierusalem 
Ecclesiastes 1 13 et proposui in animo meo quaerere et investigare sapienter de omnibus, quae fiunt sub sole. Hanc occupationem pessimam dedit Deus filiis hominum, ut occuparentur in ea. 
Ecclesiastes 1 14 Vidi cuncta, quae fiunt sub sole; et ecce universa vanitas et afflictio spiritus.
Ecclesiastes 1 15 Quod est curvum, rectum fieri non potest; et, quod deficiens est, numerari non potest.
Ecclesiastes 1 16 Locutus sum ego in corde meo dicens: “ Ecce ego magnificavi et apposui sapientiam super omnes, qui fuerunt ante me in Ierusalem; et mens mea contemplata est multam sapientiam et scientiam ”. 
Ecclesiastes 1 17 Dedique cor meum, ut scirem sapientiam et scientiam, insipientiam et stultitiam. Et agnovi quod in his quoque esset afflictio spiritus, eo quod
Ecclesiastes 1 18 in multa sapientia multus sit maeror; et, qui addit scientiam, addit et laborem.
Ecclesiastes 2 1 Dixi ego in corde meo: “ Veni, tentabo te gaudio: fruere bo nis ”; et ecce hoc quoque vanitas.
Ecclesiastes 2 2 De risu dixi: “ Insania ” et de gaudio: “ Quid prodest? ”.
Ecclesiastes 2 3 Tractavi in corde meo detinere in vino carnem meam, cum cor meum duceretur in sapientia, et amplecti stultitiam, donec viderem quid esset utile filiis hominum, ut faciant sub sole paucis diebus vitae suae. 
Ecclesiastes 2 4 Magnificavi opera mea: aedificavi mihi domos et plantavi vineas, 
Ecclesiastes 2 5 feci hortos et pomaria et consevi ea arboribus cuncti generis fructuum 
Ecclesiastes 2 6 et exstruxi mihi piscinas aquarum, ut irrigarem silvam lignorum germinantium. 
Ecclesiastes 2 7 Possedi servos et ancillas et habui multam familiam, habui armenta quoque et magnos ovium greges ultra omnes, qui fuerunt ante me in Ierusalem. 
Ecclesiastes 2 8 Coacervavi mihi etiam argentum et aurum et substantias regum ac provinciarum, feci mihi cantores et cantatrices et delicias filiorum hominum, scyphos et urceos in ministerio ad vina fundenda 
Ecclesiastes 2 9 et crevi, supergressus sum omnes, qui ante me fuerunt in Ierusalem; sapientia quoque mea perseveravit mecum. 
Ecclesiastes 2 10 Et omnia, quae desideraverunt oculi mei, non negavi eis nec prohibui cor meum ab omni voluptate, et oblectatum est ex omnibus laboribus, et hanc ratus sum partem meam ab omnibus aerumnis meis. 
Ecclesiastes 2 11 Cumque me convertissem ad universa opera, quae fecerant manus meae, et ad labores, in quibus sudaveram, et ecce in omnibus vanitas et afflictio spiritus, et nihil lucri esse sub sole.
Ecclesiastes 2 12 Verti me ad contemplandam sapientiam et insipientiam et stultitiam: “ Quid faciet, inquam, homo, qui veniet post regem? Id quod antea fecerunt ”. 
Ecclesiastes 2 13 Et vidi quod tantum praecederet sapientia stultitiam, quantum lux praecedit tenebras.
Ecclesiastes 2 14 “ Sapientis oculi in capite eius, stultus in tenebris ambulat ”; et didici quod unus utriusque esset interitus.
Ecclesiastes 2 15 Et dixi in corde meo: “ Si unus et stulti et meus occasus erit, quid mihi prodest quod maiorem sapientiae dedi operam? ”. Locutusque cum mente mea, animadverti quod hoc quoque esset vanitas. 
Ecclesiastes 2 16 Non enim erit memoria sapientis similiter ut stulti in perpetuum; siquidem futura tempora oblivione cuncta pariter operient: moritur doctus similiter ut indoctus.
Ecclesiastes 2 17 Et idcirco taeduit me vitae meae, quia malum mihi est, quod sub sole fit; cuncta enim vanitas et afflictio spiritus. 
Ecclesiastes 2 18 Rursus detestatus sum omnem laborem meum, quo sub sole laboravi, quem relicturus sum homini, qui erit post me; 
Ecclesiastes 2 19 et quis scit utrum sapiens an stultus futurus sit? Et dominabitur in laboribus meis, quibus desudavi et sollicitus fui sub sole. Hoc quoque vanitas. 
Ecclesiastes 2 20 Verti me exasperans cor meum de omni labore, quo laboravi sub sole. 
Ecclesiastes 2 21 Nam est qui laborat in sapientia et doctrina et sollicitudine, et homini, qui non laboraverit, dabit portionem suam; et hoc ergo vanitas et magnum malum.
Ecclesiastes 2 22 Quid enim proderit homini de universo labore suo et afflictione cordis, qua sub sole laboravit? 
Ecclesiastes 2 23 Cuncti dies eius dolores sunt, et aerumnae occupatio eius, nec per noctem cor eius requiescit; et hoc quoque vanitas est. 
Ecclesiastes 2 24 Nihil melius est homini quam comedere et bibere et ostendere animae suae bona de laboribus suis. Et hoc vidi de manu Dei esse. 
Ecclesiastes 2 25 Quis enim comedet et deliciis affluet sine eo?
Ecclesiastes 2 26 Quia homini bono in conspectu suo dedit sapientiam et scientiam et laetitiam; peccatori autem dedit afflictionem colligendi et congregandi, ut tradat ei, qui placuit Deo; sed et hoc vanitas est et afflictio spiritus.
Ecclesiastes 3 1 Omnia tempus habent, et momentum suum cuique negotio sub caelo:
Ecclesiastes 3 2 tempus nascendi et tempus moriendi, tempus plantandi et tempus evellendi quod plantatum est,
Ecclesiastes 3 3 tempus occidendi et tempus sanandi, tempus destruendi et tempus aedificandi,
Ecclesiastes 3 4 tempus flendi et tempus ridendi, tempus plangendi et tempus saltandi,
Ecclesiastes 3 5 tempus spargendi lapides et tempus eos colligendi, tempus amplexandi et tempus longe fieri ab amplexibus,
Ecclesiastes 3 6 tempus quaerendi et tempus perdendi, tempus custodiendi et tempus abiciendi,
Ecclesiastes 3 7 tempus scindendi et tempus consuendi, tempus tacendi et tempus loquendi,
Ecclesiastes 3 8 tempus dilectionis et tempus odii, tempus belli et tempus pacis.
Ecclesiastes 3 9 Quid lucri habet, qui operatur, de labore suo?
Ecclesiastes 3 10 Vidi occupationem, quam dedit Deus filiis hominum, ut occuparentur in ea. 
Ecclesiastes 3 11 Cuncta fecit bona in tempore suo; et mundum tradidit cordi eorum, et non inveniet homo opus, quod operatus est Deus ab initio usque ad finem. 
Ecclesiastes 3 12 Cognovi quod nihil boni esset in eis nisi laetari et facere bene in vita sua. 
Ecclesiastes 3 13 Omnis enim homo, qui comedit et bibit et videt bonum de labore suo, hoc donum Dei est. 
Ecclesiastes 3 14 Didici quod omnia opera, quae fecit Deus, perseverent in perpetuum; non possumus eis quidquam addere nec auferre, quae fecit Deus, ut timeatur. 
Ecclesiastes 3 15 Quod iam fuit, ipsum est; et, quod futurum est, iam fuit; et Deus requirit, quod abiit.
Ecclesiastes 3 16 Et adhuc vidi sub sole: in loco iudicii ibi impietas, et in loco iustitiae ibi iniquitas; 
Ecclesiastes 3 17 et dixi in corde meo: “ Iustum et impium iudicabit Deus, quia tempus omni rei et omnibus occasio ”.
Ecclesiastes 3 18 Dixi in corde meo de filiis hominum, ut probaret eos Deus et ostenderet eos in semetipsis similes esse bestiis. 
Ecclesiastes 3 19 Quoniam sors filiorum hominis et iumentorum una est atque eadem: sicut moritur homo, sic et illa moriuntur; et idem spiritus omnibus: nihil habet homo iumento amplius, quia omnia vanitas. 
Ecclesiastes 3 20 Et omnia pergunt ad unum locum: de terra facta sunt omnia, et in terram omnia pariter revertuntur.
Ecclesiastes 3 21 Quis novit, si spiritus filiorum hominis ascendat sursum, et si spiritus iumentorum descendat deorsum in terram? 
Ecclesiastes 3 22 Et deprehendi nihil esse melius quam laetari hominem in opere suo; nam haec est pars illius. Quis enim eum adducet, ut post se futura cognoscat?
Ecclesiastes 4 1 Verti me ad alia et vidi calumnias, quae sub sole geruntur, et ecce lacrimae oppressorum, et nemo consolator; et ex parte opprimentium violentia, et nemo consolator. 
Ecclesiastes 4 2 Et laudavi magis mortuos, qui iam defuncti sunt, quam viventes, qui adhuc vitam agunt, 
Ecclesiastes 4 3 et feliciorem utroque iudicavi, qui necdum natus est nec vidit opera mala, quae sub sole fiunt.
Ecclesiastes 4 4 Rursum contemplatus sum omnes labores et omnem successum operis, et hoc esse zelum in proximum suum. Et in hoc ergo vanitas et afflictio spiritus.
Ecclesiastes 4 5 Stultus complicat manus suas et comedit carnes suas.
Ecclesiastes 4 6 Melior est pugillus cum requie quam plena utraque manus cum labore et afflictione spiritus.
Ecclesiastes 4 7 Iterum repperi et aliam vanitatem sub sole: 
Ecclesiastes 4 8 unus est et secundum non habet, non filium, non fratrem, et tamen laborare non cessat, nec satiantur oculi eius divitiis, nec recogitat dicens: “ Cui laboro et fraudo animam meam bonis?”. In hoc quoque vanitas est et occupatio pessima. 
Ecclesiastes 4 9 Melius est duos esse simul quam unum: habent enim emolumentum in labore suo, 
Ecclesiastes 4 10 quia si unus ceciderit, ab altero fulcietur. Vae soli! Cum ceciderit, non habet sublevantem se. 
Ecclesiastes 4 11 Insuper, si dormierint duo, fovebuntur mutuo; unus quomodo calefiet? 
Ecclesiastes 4 12 Et, si quispiam praevaluerit contra unum, duo resistent ei. Et fu niculus triplex non cito rumpitur. 
Ecclesiastes 4 13 Melior est puer pauper et sapiens rege sene et stulto, qui iam nescit erudiri.
Ecclesiastes 4 14 Ille enim de domo carceris exivit, ut regnaret, etiamsi in regno istius natus sit pauper. 
Ecclesiastes 4 15 Vidi cunctos viventes, qui ambulant sub sole, cum adulescente illo secundo, qui consurgebat pro eo. 
Ecclesiastes 4 16 Infinitus numerus erat populi, omnium, quos ipse praecedebat; sed qui postea futuri sunt, non laetabuntur in eo. Et hoc vanitas et afflictio spiritus.
Ecclesiastes 4 17 Custodi pedem tuum ingrediens domum Dei, nam accedere, ut audias, melius est quam cum stulti offerunt victimas: multo enim melior est oboedientia quam stultorum victimae, qui nesciunt se malum facere.
Ecclesiastes 5 1 Ne temere quid loquaris, neque cor tuum sit velox ad proferen dum sermonem coram Deo; Deus enim in caelo, et tu super terram: idcirco sint pauci sermones tui.
Ecclesiastes 5 2 Multas curas sequuntur somnia, et in multis sermonibus invenietur stultitia.
Ecclesiastes 5 3 Si quid vovisti Deo, ne moreris reddere: displicet enim ei stulta promissio; sed, quodcumque voveris, redde. 
Ecclesiastes 5 4 Multoque melius est non vovere, quam post votum promissa non reddere. 
Ecclesiastes 5 5 Ne dederis os tuum, ut peccare faciat carnem tuam, neque dicas coram angelo: “ Error fuit ”; ne forte iratus Deus contra sermones tuos dissipet opera manuum tuarum. 
Ecclesiastes 5 6 Ubi multa sunt somnia, plurimae sunt vanitates et sermones innumeri; tu vero Deum time.
Ecclesiastes 5 7 Si videris calumnias egenorum et subreptionem iudicii et iustitiae in provincia, non mireris super hoc negotio, quia excelso excelsior vigilat, et super hos quoque eminentiores sunt alii; 
Ecclesiastes 5 8 et terrae lucrum in omnibus est rex, cuius agri culti sunt. 
Ecclesiastes 5 9 Qui diligit pecuniam, pecunia non implebitur; et, qui amat divitias, fructum non capiet ex eis; et hoc ergo vanitas. 
Ecclesiastes 5 10 Ubi multae sunt opes, multi et qui comedunt eas; et quid prodest possessori, nisi quod cernit divitias oculis suis? 
Ecclesiastes 5 11 Dulcis est somnus operanti, sive parum sive multum comedat; saturitas autem divitis non sinit eum dormire.
Ecclesiastes 5 12 Est et infirmitas pessima, quam vidi sub sole: divitiae conservatae in malum domini sui. 
Ecclesiastes 5 13 Perierunt enim in negotio pessimo; si generavit filium, in summa egestate erit. 
Ecclesiastes 5 14 Sicut egressus est de utero matris suae, nudus iterum abibit, sicut venit, et nihil auferet secum de labore suo, quod tollat in manu sua. 
Ecclesiastes 5 15 Miserabilis prorsus infirmitas: quomodo venit, sic revertetur. Quid ergo prodest ei quod laboravit in ventum? 
Ecclesiastes 5 16 Cunctis enim diebus vitae suae comedit in tenebris et in curis multis et in aerumna atque tristitia. 
Ecclesiastes 5 17 Ecce quod ego vidi bonum, quod pulchrum, ut comedat quis et bibat et fruatur laetitia ex labore suo, quo laboravit ipse sub sole, numero dierum vitae suae, quos dedit ei Deus; haec enim est pars illius. 
Ecclesiastes 5 18 Et quidem omni homini, cui dedit Deus divitias atque substantiam, potestatemque ei tribuit, ut comedat ex eis et tollat partem suam et laetetur de labore suo: hoc est donum Dei. 
Ecclesiastes 5 19 Non enim satis recordabitur dierum vitae suae, eo quod Deus occupet deliciis cor eius.
Ecclesiastes 6 1 Est et aliud malum, quod vidi sub sole, et quidem grave apud homines: 
Ecclesiastes 6 2 vir, cui dedit Deus divitias et substantiam et honorem, et nihil deest animae suae ex omnibus, quae desiderat; nec tribuit ei potestatem Deus, ut comedat ex eo, sed homo extraneus vorabit illud: hoc vanitas et miseria mala est. 
Ecclesiastes 6 3 Si genuerit quispiam centum liberos et vixerit multos annos et plures dies aetatis habuerit, et anima illius non sit satiata bonis substantiae suae, immo et sepultura careat, de hoc ego pronuntio quod melior illo sit abortivus. 
Ecclesiastes 6 4 Frustra enim venit et pergit ad tenebras, et in tenebris abscondetur nomen eius. 
Ecclesiastes 6 5 Etsi non vidit solem neque cognovit, maior est requies isti quam illi. 
Ecclesiastes 6 6 Etiamsi duobus milibus annis vixerit et non fuerit perfruitus bonis, nonne ad unum locum properant omnes?
Ecclesiastes 6 7 “ Omnis labor hominis est ad os eius, sed anima eius non implebitur ”.
Ecclesiastes 6 8 Quid habet amplius sapiens prae stulto? Et quid pauper, qui sciat ambulare coram vivis? 
Ecclesiastes 6 9 “ Melior est oculorum visio quam vana persequi desideria ”; sed et hoc vanitas est et afflictio spiritus. 
Ecclesiastes 6 10 Quidquid est, iam vocatum est nomen eius; et scitur quod homo sit et non possit contra fortiorem se in iudicio contendere. 
Ecclesiastes 6 11 Ubi verba sunt plurima, multiplicant vanitatem; quid lucri habet homo? 
Ecclesiastes 6 12 Quoniam quis scit quid homini bonum sit in vita, in paucis diebus vanitatis suae, quos peragit velut umbra? Aut quis ei poterit indicare quid post eum futurum sub sole sit?
Ecclesiastes 7 1 Melius est nomen bonum quam unguenta pretiosa, et dies mortis die nativitatis.
Ecclesiastes 7 2 Melius est ire ad domum luctus quam ad domum convivii; in illa enim finis cunctorum hominum, et vivens hoc conferet in corde.
Ecclesiastes 7 3 Melior est tristitia risu, quia per tristitiam vultus corrigitur animus.
Ecclesiastes 7 4 Cor sapientium in domo luctus, et cor stultorum in domo laetitiae.
Ecclesiastes 7 5 Melius est a sapiente corripi quam laetari stultorum canticis,
Ecclesiastes 7 6 quia sicut sonitus spinarum ardentium sub olla, sic risus stulti. Sed et hoc vanitas.
Ecclesiastes 7 7 Quia calumnia stultum facit sapientem, et munus cor insanire facit.
Ecclesiastes 7 8 “ Melior est finis negotii quam principium, melior est patiens arrogante ”.
Ecclesiastes 7 9 Ne sis velox in animo ad irascendum, quia ira in sinu stulti requiescit. 
Ecclesiastes 7 10 Ne dicas: “Quid, putas, causae est quod priora tempora meliora fuere quam nunc sunt? ”. Non enim ex sapientia interrogas de hoc. 
Ecclesiastes 7 11 Bona est sapientia cum divitiis et prodest videntibus solem. 
Ecclesiastes 7 12 Sicut enim protegit sapientia, sic protegit pecunia; hoc autem plus habet eruditio, quod sapientia vitam tribuit possessori suo. 
Ecclesiastes 7 13 Considera opera Dei: quod nemo possit corrigere, quod ille curvum fecerit. 
Ecclesiastes 7 14 In die bona fruere bonis et in die mala considera: sicut hanc, sic et illam fecit Deus, ita ut non inveniat homo quidquam de futuro.
Ecclesiastes 7 15 Cuncta vidi in diebus vanitatis meae: est iustus, qui perit in iustitia sua, et impius, qui multo vivit tempore in malitia sua.
Ecclesiastes 7 16 Noli esse nimis iustus neque sapiens supra modum! Cur te perdere vis?
Ecclesiastes 7 17 Ne agas nimis impie et noli esse stultus! Cur mori debeas in tempore non tuo?
Ecclesiastes 7 18 Bonum est ut, quod habes, teneas, sed et ab illo ne subtrahas manum tuam, quia qui timet Deum, utrumque devitat. 
Ecclesiastes 7 19 Sapientia confortabit sapientem super decem principes civitatis. 
Ecclesiastes 7 20 Nullus enim homo iustus in terra, qui faciat bonum et non peccet. 
Ecclesiastes 7 21 Sed et cunctis sermonibus, qui dicuntur, ne accommodes cor tuum, ne forte audias servum tuum maledicentem tibi; 
Ecclesiastes 7 22 scit enim conscientia tua, quia et tu crebro maledixisti aliis.
Ecclesiastes 7 23 Cuncta tentavi in sapientia, dixi: “ Sapiens efficiar ”. 
Ecclesiastes 7 24 Et ipsa longius recessit a me. Longe est, quod fuit; et alta est profunditas. Quis inveniet eam?
Ecclesiastes 7 25 Lustravi universa animo meo, ut scirem et considerarem et quaererem sapientiam et rationem et ut cognoscerem impietatem esse stultitiam et errorem imprudentiam. 
Ecclesiastes 7 26 Et invenio amariorem morte mulierem, quae laqueus venatorum est, et sagena cor eius, vincula sunt manus illius. Qui placet Deo, effugiet eam; qui autem peccator est, capietur ab illa. 
Ecclesiastes 7 27 Ecce hoc inveni, dixit Ecclesiastes, unum et alterum, ut invenirem rationem, 
Ecclesiastes 7 28 quam adhuc quaerit anima mea, et non inveni: Hominem de mille unum repperi, mulierem ex omnibus non inveni.
Ecclesiastes 7 29 Ecce solummodo hoc inveni: Quod fecerit Deus hominem rectum, et ipsi quaesierint infinitas quaestiones.
Ecclesiastes 8 1 Quis talis, ut sapiens est? Et quis cognovit solutionem re rum? Sapientia hominis illuminat vultum eius, et durities faciei illius commutatur.
Ecclesiastes 8 2 Os regis observa et propter iuramenta Dei 
Ecclesiastes 8 3 ne festines recedere a facie eius neque permaneas in re mala, quia omne, quod voluerit, faciet. 
Ecclesiastes 8 4 Quia sermo illius potestate plenus est, nec dicere ei quisquam potest: “ Quare ita facis? ”. 
Ecclesiastes 8 5 Qui custodit praeceptum, non experietur quidquam mali; tempus et iudicium cor sapientis intellegit. 
Ecclesiastes 8 6 Omni enim negotio tempus est et iudicium, et multa hominis afflictio; 
Ecclesiastes 8 7 ignorat enim quid futurum sit, nam quomodo sit futurum, quis nuntiabit ei? 
Ecclesiastes 8 8 Non est in hominis potestate dominari super spiritum nec cohibere spiritum, nec habet potestatem supra diem mortis, nec ulla remissio est ingruente bello, neque salvabit impietas impium.
Ecclesiastes 8 9 Omnia haec consideravi et dedi cor meum cunctis operibus, quae fiunt sub sole, quo tempore dominatur homo homini in malum suum. 
Ecclesiastes 8 10 Et ita vidi impios sepultos, discedentes de loco sancto; in oblivionem cadere in civitate, quod ita egerunt: sed et hoc vanitas est. 
Ecclesiastes 8 11 Etenim, quia non profertur cito sententia contra opera mala, ideo cor filiorum hominum repletur, ut perpetrent mala. 
Ecclesiastes 8 12 Nam peccator centies facit malum et prolongat sibi dies; verumtamen novi quod erit bonum timentibus Deum, qui verentur faciem eius. 
Ecclesiastes 8 13 Non sit bonum impio, nec prolongabit dies suos quasi umbram, qui non timet faciem Domini. 
Ecclesiastes 8 14 Est vanitas, quae fit super terram: sunt iusti, quibus mala proveniunt, quasi opera egerint impiorum, et sunt impii, quibus bona proveniunt, quasi iustorum facta habeant; sed et hoc vanissimum iudico. 
Ecclesiastes 8 15 Laudavi igitur laetitiam quod non esset homini bonum sub sole, nisi quod comederet et biberet atque gauderet et hoc solum secum auferret de labore suo in diebus vitae suae, quos dedit ei Deus sub sole. 
Ecclesiastes 8 16 Cum apposui cor meum, ut scirem sapientiam et intellegerem occupationem, quae versatur in terra, quod diebus et noctibus somnum non capit oculis, 
Ecclesiastes 8 17 ecce intellexi quod omnium operum Dei nullam possit homo invenire rationem eorum, quae fiunt sub sole; et quanto plus laboraverit homo ad quaerendum, tanto minus inveniet; etiamsi dixerit sapiens se nosse, non poterit reperire.
Ecclesiastes 9 1 Omnia haec contuli in corde meo, ut curiose intellegerem quod iusti atque sapientes et opera eorum sunt in manu Dei. Utrum amor sit an odium, omnino nescit homo: coram illis omnia.
Ecclesiastes 9 2 Sicut omnibus sors una: iusto et impio, bono et malo, mundo et immundo, immolanti victimas et non immolanti. Sicut bonus sic et peccator; ut qui iurat, ita et ille qui iuramentum timet.
Ecclesiastes 9 3 Hoc est pessimum inter omnia, quae sub sole fiunt, quia sors eadem cunctis; unde et corda filiorum hominum implentur malitia et stultitia in vita sua, et novissima eorum apud mortuos. 
Ecclesiastes 9 4 Qui enim sociatur omnibus viventibus, habet fiduciam: melior est canis vivus leone mortuo. 
Ecclesiastes 9 5 Viventes enim sciunt se esse morituros; mortui vero nihil noverunt amplius nec habent ultra mercedem, quia oblivioni tradita est memoria eorum. 
Ecclesiastes 9 6 Amor quoque eorum et odium et invidiae simul perierunt, nec iam habent partem in hoc saeculo et in opere, quod sub sole geritur.
Ecclesiastes 9 7 Vade ergo et comede in laetitia panem tuum et bibe cum gaudio vinum tuum, etenim iam diu placuerunt Deo opera tua.
Ecclesiastes 9 8 Omni tempore sint vestimenta tua candida, et oleum de capite tuo non deficiat.
Ecclesiastes 9 9 Perfruere vita cum uxore, quam diligis, cunctis diebus vitae instabilitatis tuae, qui dati sunt tibi sub sole omni tempore vanitatis tuae: haec est enim pars in vita et in labore tuo, quo laboras sub sole. 
Ecclesiastes 9 10 Quodcumque facere potest manus tua, instanter operare, quia nec opus nec ratio nec sapientia nec scientia erunt apud inferos, quo tu properas.
Ecclesiastes 9 11 Verti me ad aliud et vidi sub sole nec velocium esse cursum nec fortium bellum nec sapientium panem nec doctorum divitias nec prudentium gratiam, sed tempus casumque in omnibus. 
Ecclesiastes 9 12 Insuper nescit homo finem suum, sed sicut pisces capiuntur sagena mala, et sicut aves laqueo comprehenduntur, sic capiuntur homines in tempore malo, cum eis extemplo supervenerit.
Ecclesiastes 9 13 Hanc quoque sub sole vidi sapientiam et probavi maximam: 
Ecclesiastes 9 14 civitas parva, et pauci in ea viri; venit contra eam rex magnus et vallavit eam exstruxitque munitiones magnas per gyrum. 
Ecclesiastes 9 15 Inventusque est in ea vir pauper et sapiens et liberavit urbem per sapientiam suam; et nullus deinceps recordatus est hominis illius pauperis.
Ecclesiastes 9 16 Et dicebam ego meliorem esse sapientiam fortitudine, sed sapientia pauperis contemnitur, et verba eius non sunt audita.
Ecclesiastes 9 17 Verba sapientium cum lenitate audiuntur plus quam clamor principis inter stultos.
Ecclesiastes 9 18 Melior est sapientia quam arma bellica; sed unus, qui peccaverit, multa bona perdet.
Ecclesiastes 10 1 Muscae morientes perdunt et corrumpunt oleum unguentarii. Gravior quam sapientia et gloria est parva stultitia.
Ecclesiastes 10 2 Cor sapientis in dextera eius, et cor stulti in sinistra illius.
Ecclesiastes 10 3 Sed et in via stultus ambulans, cum ipse insipiens sit, omnes stultos aestimat.
Ecclesiastes 10 4 Si spiritus potestatem habentis ascenderit contra te, locum tuum ne dimiseris, quia lenitas faciet cessare peccata maxima.
Ecclesiastes 10 5 Est malum, quod vidi sub sole quasi errorem egredientem a facie principis: 
Ecclesiastes 10 6 positum stultum in dignitate sublimi et divites sedere deorsum. 
Ecclesiastes 10 7 Vidi servos in equis et principes ambulantes super terram quasi servos. 
Ecclesiastes 10 8 Qui fodit foveam, incidet in eam; et, qui dissipat murum, mordebit eum coluber.
Ecclesiastes 10 9 Qui excidit lapides, affligetur in eis; et, qui scindit ligna, periclitabitur ex eis.
Ecclesiastes 10 10 Si retusum fuerit ferrum, et aciem eius non exacueris, labor multiplicabitur, sed lucrum industriae erit sapientia.
Ecclesiastes 10 11 Si mordeat serpens incantatione neglecta, nihil lucri habet incantator.
Ecclesiastes 10 12 Verba oris sapientis gratia, et labia insipientis praecipitabunt eum.
Ecclesiastes 10 13 Initium verborum eius stultitia, et novissimum oris illius insipientia mala.
Ecclesiastes 10 14 Stultus verba multiplicat: “ Ignorat homo quid futurum sit; et, quid post se futurum sit, quis ei poterit indicare?”.
Ecclesiastes 10 15 Labor stultorum affliget eos, qui nesciunt in urbem pergere.
Ecclesiastes 10 16 Vae tibi, terra, cuius rex puer est, et cuius principes mane comedunt.
Ecclesiastes 10 17 Beata terra, cuius rex nobilis est, et cuius principes vescuntur in tempore suo ad reficiendum et non ad luxuriam.
Ecclesiastes 10 18 In pigris manibus humiliabitur contignatio, et in remissis perstillabit domus.
Ecclesiastes 10 19 In risum faciunt epulas; vinum laetificat vitam, et pecunia praestat omnia.
Ecclesiastes 10 20 In cogitatione tua regi ne detrahas et in secreto cubiculi tui ne maledixeris diviti, quia et aves caeli portabunt vocem tuam, et, qui habet pennas, annuntiabit sententiam.
Ecclesiastes 11 1 Mitte panem tuum super transeuntes aquas, quia post tempora multa invenies illum.
Ecclesiastes 11 2 Da partem septem necnon et octo, quia ignoras, quid futurum sit mali super terram.
Ecclesiastes 11 3 Si repletae fuerint nubes, imbrem super terram effundent; si ceciderit lignum ad austrum aut ad aquilonem, in quocumque loco ceciderit, ibi erit. 
Ecclesiastes 11 4 Qui observat ventum, non seminat, et, qui considerat nubes, numquam metet.
Ecclesiastes 11 5 Quomodo ignoras, quae sit via spiritus, et qua ratione compingantur ossa in ventre praegnantis, sic nescis opera Dei, qui fabricator est omnium.
Ecclesiastes 11 6 Mane semina semen tuum, et vespere ne cesset manus tua, quia nescis quid magis prosit, hoc aut illud, et si utrumque simul melius erit.
Ecclesiastes 11 7 Dulce lumen, et delectabile est oculis videre solem.
Ecclesiastes 11 8 Si annis multis vixerit homo et in his omnibus laetatus fuerit, meminisse debet tenebrosi temporis, quod multum erit: omne, quod venerit, vanitas.
Ecclesiastes 11 9 Laetare ergo, iuvenis, in adulescentia tua, et in bono sit cor tuum in diebus iuventutis tuae, et ambula in viis cordis tui et in intuitu oculorum tuorum et scito quod pro omnibus his adducet te Deus in iudicium.
Ecclesiastes 11 10 Aufer curam a corde tuo et amove malum a carne tua; adulescentia enim et iuventus vanae sunt.
Ecclesiastes 12 1 Memento Creatoris tui in diebus iuventutis tuae, antequam veniat tempus afflictionis, et appropinquent anni, de quibus dicas: “ Non mihi placent ”;
Ecclesiastes 12 2 antequam tenebrescat sol et lumen et luna et stellae, et revertantur nubes post pluviam;
Ecclesiastes 12 3 quando commovebuntur custodes domus, et nutabunt viri fortissimi, et otiosae erunt molentes imminuto numero, et tenebrescent videntes per foramina,
Ecclesiastes 12 4 et claudentur ostia in platea submissa voce molentis, et consurgent ad vocem volucris, et subsident omnes filiae carminis;
Ecclesiastes 12 5 excelsa quoque timebunt et formidabunt in via. Florebit amygdalus, reptabit locusta, et dissipabitur capparis, quoniam ibit homo in domum aeternitatis suae, et circuibunt in platea plangentes,
Ecclesiastes 12 6 antequam rumpatur funiculus argenteus, et frangatur lecythus aureus, et conteratur hydria super fontem, et confringatur rota super cisternam,
Ecclesiastes 12 7 et revertatur pulvis in terram suam, unde erat, et spiritus redeat ad Deum, qui dedit illum.
Ecclesiastes 12 8 Vanitas vanitatum, dixit Ecclesiastes, et omnia vanitas.
Ecclesiastes 12 9 Cumque esset sapientissimus, Ecclesiastes docuit insuper populum scientiam; ponderavit et investigans composuit parabolas multas. 
Ecclesiastes 12 10 Quaesivit Ecclesiastes verba delectabilia et conscripsit sermones rectissimos ac veritate plenos. 
Ecclesiastes 12 11 Verba sapientium sicut stimuli, et quasi clavi defixi sunt magistri collationum; data sunt a pastore uno. 
Ecclesiastes 12 12 His amplius, fili mi, ne requiras: faciendi plures libros nullus est finis, frequensque meditatio carnis afflictio est. 
Ecclesiastes 12 13 Finis loquendi, omnibus auditis: Deum time et mandata eius observa; hoc est enim omnis homo. 
Ecclesiastes 12 14 Et cuncta, quae fiunt, adducet Deus in iudicium circa omne occultum, sive bonum sive malum.
Song of Songs 1 1 Canticum Canticorum Salomonis.
Song of Songs 1 2 Osculetur me osculo oris sui! Nam meliores sunt amores tui vino:
Song of Songs 1 3 in fragrantiam unguentorum tuorum optimorum. Oleum effusum nomen tuum; ideo adulescentulae dilexerunt te.
Song of Songs 1 4 Trahe me post te. Curramus! Introducat me rex in cellaria sua; exsultemus et laetemur in te memores amorum tuorum super vinum; recte diligunt te.
Song of Songs 1 5 Nigra sum sed formosa, filiae Ierusalem, sicut tabernacula Cedar, sicut pelles Salma.
Song of Songs 1 6 Nolite me considerare quod fusca sim, quia decoloravit me sol. Filii matris meae irati sunt mihi; posuerunt me custodem in vineis, vineam meam non custodivi.
Song of Songs 1 7 Indica mihi, tu, quem diligit anima mea, ubi pascas, ubi cubes in meridie, ne vagari incipiam post greges sodalium tuorum.
Song of Songs 1 8 Si ignoras, o pulcherrima inter mulieres, egredere et abi post vestigia gregum et pasce haedos tuos iuxta tabernacula pastorum.
Song of Songs 1 9 Equae in curribus pharaonis assimilavi te, amica mea.
Song of Songs 1 10 Pulchrae sunt genae tuae inter inaures, collum tuum inter monilia.
Song of Songs 1 11 Inaures aureas faciemus tibi vermiculatas argento.
Song of Songs 1 12 Dum esset rex in accubitu suo, nardus mea dedit odorem suum.
Song of Songs 1 13 Fasciculus myrrhae dilectus meus mihi, qui inter ubera mea commoratur.
Song of Songs 1 14 Botrus cypri dilectus meus mihi in vineis Engaddi.
Song of Songs 1 15 Ecce tu pulchra es, amica mea, ecce tu pulchra es: oculi tui columbarum.
Song of Songs 1 16 Ecce tu pulcher es, dilecte mi, et decorus. Lectulus noster floridus,
Song of Songs 1 17 tigna domorum nostrarum cedrina, laquearia nostra cupressina.
Song of Songs 2 1 Ego flos campi et lilium convallium.
Song of Songs 2 2 Sicut lilium inter spinas, sic amica mea inter filias.
Song of Songs 2 3 Sicut malus inter ligna silvarum, sic dilectus meus inter filios. Sub umbra illius, quem desideraveram, sedi, et fructus eius dulcis gutturi meo.
Song of Songs 2 4 Introduxit me in cellam vinariam, et vexillum eius super me est caritas.
Song of Songs 2 5 Fulcite me uvarum placentis, stipate me malis, quia amore langueo.
Song of Songs 2 6 Laeva eius sub capite meo, et dextera illius amplexatur me.
Song of Songs 2 7 Adiuro vos, filiae Ierusalem, per capreas cervasque camporum, ne suscitetis neque evigilare faciatis dilectam, quoadusque ipsa velit.
Song of Songs 2 8 Vox dilecti mei! Ecce iste venit saliens in montibus, transiliens colles.
Song of Songs 2 9 Similis est dilectus meus capreae hinnuloque cervorum. En ipse stat post parietem nostrum respiciens per fenestras, prospiciens per cancellos.
Song of Songs 2 10 En dilectus meus loquitur mihi: “ Surge, amica mea, columba mea, formosa mea, et veni.
Song of Songs 2 11 Iam enim hiems transiit, imber abiit et recessit.
Song of Songs 2 12 Flores apparuerunt in terra, tempus putationis advenit; vox turturis audita est in terra nostra,
Song of Songs 2 13 ficus protulit grossos suos, vineae florentes dederunt odorem suum; surge, amica mea, speciosa mea, et veni,
Song of Songs 2 14 columba mea, in foraminibus petrae, in caverna abrupta. Ostende mihi faciem tuam, sonet vox tua in auribus meis; vox enim tua dulcis, et facies tua decora ”.
Song of Songs 2 15 Capite nobis vulpes, vulpes parvulas, quae demoliuntur vineas, nam vineae nostrae florescunt.
Song of Songs 2 16 Dilectus meus mihi, et ego illi, qui pascitur inter lilia,
Song of Songs 2 17 antequam aspiret dies, et festinent umbrae. Revertere; similis esto, dilecte mi, capreae hinnuloque cervorum super montes Bether.
Song of Songs 3 1 In lectulo meo per noctes quaesivi, quem diligit anima mea; quaesivi illum et non inveni.
Song of Songs 3 2 “ Surgam et circuibo civitatem; per vicos et plateas quaeram, quem diligit anima mea”. Quaesivi illum et non inveni.
Song of Songs 3 3 Invenerunt me vigiles, qui circumeunt civitatem: “ Num, quem diligit anima mea, vidistis? ”.
Song of Songs 3 4 Paululum cum pertransissem eos, inveni, quem diligit anima mea; tenui eum nec dimittam, donec introducam illum in domum matris meae et in cubiculum genetricis meae.
Song of Songs 3 5 Adiuro vos, filiae Ierusalem, per capreas cervasque camporum, ne suscitetis neque evigilare faciatis dilectam, donec ipsa velit.
Song of Songs 3 6 Quid hoc, quod ascendit per desertum sicut virgula fumi, aromatizans tus et myrrham et universum pulverem pigmentarii?
Song of Songs 3 7 En lectulum Salomonis. Sexaginta fortes ambiunt illum ex fortissimis Israel,
Song of Songs 3 8 omnes tenentes gladios et ad bella doctissimi, uniuscuiusque ensis super femur suum propter timores nocturnos.
Song of Songs 3 9 Ferculum fecit sibi rex Salomon de lignis Libani;
Song of Songs 3 10 columnas eius fecit argenteas, reclinatorium aureum, sedile purpureum: medium eius stratum ebeneum. Filiae Ierusalem,
Song of Songs 3 11 egredimini et videte, filiae Sion, regem Salomonem in diademate, quo coronavit illum mater sua in die desponsationis illius et in die laetitiae cordis eius.
Song of Songs 4 1 Quam pulchra es, amica mea, quam pulchra es: oculi tui columbarum per velamen tuum. Capilli tui sicut grex caprarum, quae descenderunt de monte Galaad;
Song of Songs 4 2 dentes tui sicut grex tonsarum, quae ascenderunt de lavacro: omnes gemellis fetibus, et sterilis non est inter eas.
Song of Songs 4 3 Sicut vitta coccinea labia tua, et eloquium tuum dulce; sicut fragmen mali punici, ita genae tuae per velamen tuum.
Song of Songs 4 4 Sicut turris David collum tuum, quae aedificata est cum propugnaculis: mille clipei pendent ex ea, omnis armatura fortium.
Song of Songs 4 5 Duo ubera tua sicut duo hinnuli, capreae gemelli, qui pascuntur in liliis.
Song of Songs 4 6 Antequam aspiret dies, et festinent umbrae, vadam ad montem myrrhae et ad collem turis.
Song of Songs 4 7 Tota pulchra es, amica mea, et macula non est in te.
Song of Songs 4 8 Veni de Libano, sponsa, veni de Libano, ingredere; respice de capite Amana, de vertice Sanir et Hermon, de cubilibus leonum, de montibus pardorum.
Song of Songs 4 9 Vulnerasti cor meum, soror mea, sponsa, vulnerasti cor meum in uno oculorum tuorum et in uno monili torquis tui.
Song of Songs 4 10 Quam pulchri sunt amores tui, soror, mea sponsa; meliores sunt amores tui vino, et odor unguentorum tuorum super omnia aromata.
Song of Songs 4 11 Favus distillans labia tua, sponsa; mel et lac sub lingua tua, et odor vestimentorum tuorum sicut odor Libani.
Song of Songs 4 12 Hortus conclusus, soror mea, sponsa, hortus conclusus, fons signatus;
Song of Songs 4 13 propagines tuae paradisus malorum punicorum cum optimis fructibus, cypri cum nardo.
Song of Songs 4 14 Nardus et crocus, fistula et cinnamomum cum universis lignis turiferis, myrrha et aloe cum omnibus primis unguentis.
Song of Songs 4 15 Fons hortorum, puteus aquarum viventium, quae fluunt impetu de Libano.
Song of Songs 4 16 Surge, aquilo, et veni, auster; perfla hortum meum, et fluant aromata illius.
Song of Songs 5 1 Veniat dilectus meus in hortum suum et comedat fructus eius optimos. Veni in hortum meum, soror mea, sponsa; messui myrrham meam cum aromatibus meis, comedi favum cum melle, bibi vinum cum lacte meo. Comedite, amici, et bibite et inebriamini, carissimi.
Song of Songs 5 2 Ego dormio, et cor meum vigilat. Vox dilecti mei pulsantis: “ Aperi mihi, soror mea, amica mea, columba mea, immaculata mea, quia caput meum plenum est rore, et cincinni mei guttis noctium ”. 
Song of Songs 5 3 “ Exspoliavi me tunica mea, quomodo induar illa? Lavi pedes meos, quomodo inquinabo illos?”.
Song of Songs 5 4 Dilectus meus misit manum suam per foramen, et venter meus ilico intremuit.
Song of Songs 5 5 Surrexi, ut aperirem dilecto meo; manus meae stillaverunt myrrham, et digiti mei pleni myrrha probatissima super ansam pessuli.
Song of Songs 5 6 Aperui dilecto meo; at ille declinaverat atque transierat. Anima mea liquefacta est, quia discesserat. Quaesivi et non inveni illum; vocavi, et non respondit mihi.
Song of Songs 5 7 Invenerunt me custodes, qui circumeunt civitatem; percusserunt me et vulneraverunt me, tulerunt pallium meum mihi custodes murorum.
Song of Songs 5 8 Adiuro vos, filiae Ierusalem: si inveneritis dilectum meum, quid nuntietis ei? “ Quia amore langueo ”.
Song of Songs 5 9 Quid est dilecto tuo prae ceteris, o pulcherrima mulierum? Quid est dilecto tuo prae ceteris, quia sic adiurasti nos?
Song of Songs 5 10 Dilectus meus candidus et rubicundus dignoscitur ex milibus.
Song of Songs 5 11 Caput eius aurum optimum, cincinni eius sicut racemi palmarum, nigri quasi corvus.
Song of Songs 5 12 Oculi eius sicut columbae super rivulos aquarum, quae lacte sunt lotae et resident iuxta fluenta plenissima.
Song of Songs 5 13 Genae illius sicut areolae aromatum, turriculae unguentorum; labia eius lilia distillantia myrrham primam.
Song of Songs 5 14 Manus illius tornatiles aureae, plenae hyacinthis; venter eius opus eburneum distinctum sapphiris.
Song of Songs 5 15 Crura illius columnae marmoreae, quae fundatae sunt super bases aureas; species eius ut Libani, electus ut cedri.
Song of Songs 5 16 Guttur illius suavissimum, et totus desiderabilis. Talis est dilectus meus, et ipse est amicus meus, filiae Ierusalem.
Song of Songs 6 1 Quo abiit dilectus tuus, o pulcherrima mulierum? Quo declinavit dilectus tuus, et quaeremus eum tecum?
Song of Songs 6 2 Dilectus meus descendit in hortum suum ad areolam aromatum, ut pascatur in hortis et lilia colligat.
Song of Songs 6 3 Ego dilecto meo, et dilectus meus mihi, qui pascitur inter lilia.
Song of Songs 6 4 Pulchra es, amica mea, sicut Thersa, decora sicut Ierusalem, terribilis ut castrorum acies ordinata.
Song of Songs 6 5 Averte oculos tuos a me, quia ipsi me conturbant. Capilli tui sicut grex caprarum, quae descenderunt de Galaad.
Song of Songs 6 6 Dentes tui sicut grex ovium, quae ascenderunt de lavacro: omnes gemellis fetibus, et sterilis non est in eis.
Song of Songs 6 7 Sicut fragmen mali punici, sic genae tuae per velamen tuum.
Song of Songs 6 8 Sexaginta sunt reginae, et octoginta concubinae, et adulescentularum non est numerus;
Song of Songs 6 9 una est columba mea, perfecta mea, una est matri suae, electa genetrici suae. Viderunt eam filiae et beatissimam praedicaverunt; reginae et concubinae, et laudaverunt eam:
Song of Songs 6 10 “ Quae est ista, quae progreditur quasi aurora consurgens, pulchra ut luna, electa ut sol, terribilis ut castrorum acies ordinata? ”.
Song of Songs 6 11 Descendi in hortum nucum, ut viderem poma convallium et inspicerem, si floruisset vinea, et germinassent mala punica.
Song of Songs 6 12 Non advertit animus meus, cum posuit me in quadrigas principis populi mei.
Song of Songs 7 1 Convertere, convertere, Sula mitis; convertere, convertere, ut intueamur te. Quid aspicitis in Sulamitem, cum saltat inter binos choros?
Song of Songs 7 2 Quam pulchri sunt pedes tui in calceamentis, filia principis! Flexurae femorum tuorum sicut monilia, quae fabricata sunt manu artificis.
Song of Songs 7 3 Gremium tuum crater tornatilis: numquam indigeat vino mixto; venter tuus sicut acervus tritici vallatus liliis.
Song of Songs 7 4 Duo ubera tua sicut duo hinnuli, gemelli capreae,
Song of Songs 7 5 collum tuum sicut turris eburnea. Oculi tui sicut piscinae in Hesebon, quae sunt ad portam Bathrabbim; nasus tuus sicut turris Libani, quae respicit contra Damascum.
Song of Songs 7 6 Caput tuum ut Carmelus, et comae capitis tui sicut purpura; rex vincitur cincinnis.
Song of Songs 7 7 Quam pulchra es et quam decora, carissima, in deliciis!
Song of Songs 7 8 Statura tua assimilata est palmae, et ubera tua botris.
Song of Songs 7 9 Dixi: “ Ascendam in palmam et apprehendam fructus eius ”. Et erunt ubera tua sicut botri vineae, et odor oris tui sicut malorum.
Song of Songs 7 10 Guttur tuum sicut vinum optimum, dignum dilecto meo ad potandum, labiisque et dentibus illius ad ruminandum.
Song of Songs 7 11 Ego dilecto meo, et ad me appetitus eius.
Song of Songs 7 12 Veni, dilecte mi, egrediamur in agrum, commoremur in villis;
Song of Songs 7 13 mane properabimus ad vineas, videbimus; si floruit vinea, si flores aperiuntur, si floruerunt mala punica; ibi dabo tibi amores meos.
Song of Songs 7 14 Mandragorae dederunt odorem; in portis nostris omnia poma optima, nova et vetera, dilecte mi, servavi tibi.
Song of Songs 8 1 Quis mihi det te fratrem meum, sugentem ubera matris meae, ut inveniam te foris et deosculer te, et iam me nemo despiciat?
Song of Songs 8 2 Apprehenderem te et ducerem in domum matris meae; ibi me doceres, et darem tibi poculum ex vino condito et mustum malorum granatorum meorum.
Song of Songs 8 3 Laeva eius sub capite meo, et dextera illius amplexatur me.
Song of Songs 8 4 Adiuro vos, filiae Ierusalem, ne suscitetis neque evigilare faciatis dilectam, donec ipsa velit.
Song of Songs 8 5 Quae est ista, quae ascendit de deserto innixa super dilectum suum? Sub arbore malo suscitavi te; ibi parturivit te mater tua, ibi parturivit te genetrix tua.
Song of Songs 8 6 Pone me ut signaculum super cor tuum, ut signaculum super brachium tuum, quia fortis est ut mors dilectio, dura sicut infernus aemulatio; lampades eius lampades ignis atque flammae divinae.
Song of Songs 8 7 Aquae multae non potuerunt exstinguere caritatem, nec flumina obruent illam; si dederit homo omnem substantiam domus suae pro dilectione, quasi nihil despicient eum.
Song of Songs 8 8 Soror nostra parva et ubera non habet; quid faciemus sorori nostrae in die, quando alloquenda est?
Song of Songs 8 9 Si murus est, aedificemus super eum propugnacula argentea; si ostium est, compingamus illud tabulis cedrinis.
Song of Songs 8 10 Ego murus, et ubera mea sicut turris; ex quo facta sum coram eo quasi pacem reperiens.
Song of Songs 8 11 Vinea fuit Salomoni in Baalhamon. Tradidit eam custodibus; vir affert pro fructu eius mille argenteos.
Song of Songs 8 12 Vinea mea coram me est; mille tibi, Salomon, et ducenti his, qui custodiunt fructus eius.
Song of Songs 8 13 Quae habitas in hortis, amici auscultant, fac me audire vocem tuam.
Song of Songs 8 14 Fuge, dilecte mi, et assimilare capreae hinnuloque cervorum super montes aromatum.
Isaiah 1 1 Visio Isaiae filii Amos, quam vidit super Iudam et Ierusalem in diebus Oziae, Ioatham, Achaz, Ezechiae regum Iudae.
Isaiah 1 2 Audite, caeli, et auribus percipe, terra, quoniam Dominus locutus est: “ Filios enutrivi et exaltavi, ipsi autem spreverunt me.
Isaiah 1 3 Cognovit bos possessorem suum, et asinus praesepe domini sui; Israel non cognovit, populus meus non intellexit ”.
Isaiah 1 4 Vae genti peccatrici, populo gravi iniquitate, semini nequam, filiis sceleratis! Dereliquerunt Dominum, blasphemaverunt Sanctum Israel, abalienati sunt retrorsum.
Isaiah 1 5 Super quo percutiemini vos ultra, addentes praevaricationem? Omne caput languidum, et omne cor maerens.
Isaiah 1 6 A planta pedis usque ad verticem non est in eo sanitas; vulnus et livor et plaga tumens non est circumligata nec curata medicamine neque fota oleo.
Isaiah 1 7 Terra vestra deserta, civitates vestrae succensae igni; regionem vestram coram vobis alieni devorant, et desolabitur sicut in vastitate hostili.
Isaiah 1 8 Et derelinquetur filia Sion ut umbraculum in vinea, sicut tugurium in cucumerario, sicut civitas, quae obsessa est.
Isaiah 1 9 Nisi Dominus exercituum reliquisset nobis semen, quasi Sodoma fuissemus et quasi Gomorra similes essemus.
Isaiah 1 10 Audite verbum Domini, principes Sodomorum; percipite auribus legem Dei nostri, populus Gomorrae.
Isaiah 1 11 “ Quo mihi multitudinem victimarum vestrarum?, dicit Dominus. Plenus sum holocaustis arietum et adipe pinguium; et sanguinem vitulorum et agnorum et hircorum nolui.
Isaiah 1 12 Cum veneritis ante conspectum meum, quis quaesivit haec de manibus vestris, ut ambularetis in atriis meis?
Isaiah 1 13 Ne afferatis ultra sacrificium vanum; abominatio mihi incensum, neomenia et sabbatum et conventus; non feram scelus cum coetu sollemni;
Isaiah 1 14 calendas vestras et sollemnitates vestras odivit anima mea, facta sunt mihi molesta, laboravi sustinens.
Isaiah 1 15 Et cum extenderitis manus vestras, avertam oculos meos a vobis; et cum multiplicaveritis orationem, non exaudiam: manus enim vestrae sanguine plenae sunt.
Isaiah 1 16 Lavamini, mundi estote, auferte malum cogitationum vestrarum ab oculis meis; quiescite agere perverse,
Isaiah 1 17 discite benefacere: quaerite iudicium, subvenite oppresso, iudicate pupillo, defendite viduam.
Isaiah 1 18 Et venite, et iudicio contendamus, dicit Dominus. Si fuerint peccata vestra ut coccinum, quasi nix dealbabuntur; et, si fuerint rubra quasi vermiculus, velut lana erunt.
Isaiah 1 19 Si volueritis et audieritis, bona terrae comedetis;
Isaiah 1 20 quod si nolueritis et me ad iracundiam provocaveritis, gladius devorabit vos, quia os Domini locutum est ”.
Isaiah 1 21 Quomodo facta est meretrix civitas fidelis, plena iudicii? Iustitia habitavit in ea, nunc autem homicidae.
Isaiah 1 22 Argentum tuum versum est in scoriam, vinum tuum mixtum est aqua;
Isaiah 1 23 principes tui infideles, socii furum: omnes diligunt munera, sequuntur retributiones, pupillo non iudicant, et causa viduae non ingreditur ad illos.
Isaiah 1 24 Propter hoc ait Dominus, Deus exercituum, Fortis Israel: “ Heu, consolabor super hostibus meis et vindicabor de inimicis meis.
Isaiah 1 25 Et convertam manum meam ad te et excoquam ad purum scoriam tuam et auferam omne stannum tuum.
Isaiah 1 26 Et restituam iudices tuos, ut fuerunt prius, et consiliarios tuos sicut antiquitus; post haec vocaberis Civitas iustitiae, Urbs fidelis ”.
Isaiah 1 27 Sion in iudicio redimetur et, qui in ea reversi sunt, in iustitia.
Isaiah 1 28 Erit autem ruina scelestis et peccatoribus simul; et, qui dereliquerunt Dominum, consumentur.
Isaiah 1 29 Confundemini enim terebinthis, in quibus delectati estis, et erubescetis super hortis, quos elegistis.
Isaiah 1 30 Nam eritis velut quercus, defluentibus foliis, et velut hortus absque aqua;
Isaiah 1 31 et erit fortitudo vestra ut favilla stuppae, et opus eius quasi scintilla, et succendetur utrumque simul, et non erit qui exstinguat.
Isaiah 2 1 Verbum, quod vidit Isaias filius Amos super Iudam et Ieru salem.
Isaiah 2 2 Et erit in novissimis diebus praeparatus mons domus Domini in vertice montium, et elevabitur super colles; et fluent ad eum omnes gentes.
Isaiah 2 3 Et ibunt populi multi et dicent: “ Venite, et ascendamus ad montem Domini, ad domum Dei Iacob, ut doceat nos vias suas, et ambulemus in semitis eius ”; quia de Sion exibit lex, et verbum Domini de Ierusalem.
Isaiah 2 4 Et iudicabit gentes et arguet populos multos; et conflabunt gladios suos in vomeres et lanceas suas in falces; non levabit gens contra gentem gladium, nec exercebuntur ultra ad proelium.
Isaiah 2 5 Domus Iacob, venite, et ambulemus in lumine Domini.
Isaiah 2 6 Proiecisti enim populum tuum, domum Iacob, quia repleti sunt hariolis orientalibus et augures habuerunt ut Philisthim et manus alienis porrigunt.
Isaiah 2 7 Repleta est terra eius argento et auro, et non est finis thesaurorum eius;
Isaiah 2 8 et repleta est terra eius equis, et innumerabiles quadrigae eius; et repleta est terra eius idolis: opus manuum suarum adoraverunt, quod fecerunt digiti eorum.
Isaiah 2 9 Et incurvavit se homo, et humiliatus est vir: ne dimittas eis.
Isaiah 2 10 Ingredere in petram, abscondere in pulvere a facie timoris Domini et a gloria maiestatis eius.
Isaiah 2 11 Oculi sublimes hominis humiliabuntur, et incurvabitur altitudo virorum; exaltabitur autem Dominus solus in die illa.
Isaiah 2 12 Quia dies Domini exercituum super omnem superbum et excelsum et super omnem arrogantem, et humiliabitur;
Isaiah 2 13 et super omnes cedros Libani sublimes et erectas et super omnes quercus Basan
Isaiah 2 14 et super omnes montes excelsos et super omnes colles elevatos
Isaiah 2 15 et super omnem turrim excelsam et super omnem murum munitum
Isaiah 2 16 et super omnes naves Tharsis et super omnia navigia pulchra.
Isaiah 2 17 Et incurvabitur sublimitas hominum, et humiliabitur altitudo virorum; et elevabitur Dominus solus in die illa,
Isaiah 2 18 et idola penitus conterentur.
Isaiah 2 19 Et introibunt in speluncas petrarum et in voragines terrae a facie formidinis Domini et a gloria maiestatis eius, cum surrexerit percutere terram.
Isaiah 2 20 In die illa proiciet homo idola sua argentea et simulacra sua aurea, quae fecerat sibi, ut adoraret, ad talpas et vespertiliones. 
Isaiah 2 21 Et ingredietur scissuras petrarum et cavernas saxorum a facie formidinis Domini et a gloria maiestatis eius, cum surrexerit percutere terram. 
Isaiah 2 22 Quiescite ergo ab homine, cuius spiritus in naribus eius. Quanti enim aestimabitur ipse?
Isaiah 3 1 Ecce enim Dominator, Dominus exercituum, aufert a Ierusalem et a Iuda robur et praesidium, omne robur panis et omne robur aquae,
Isaiah 3 2 fortem et virum bellatorem, iudicem et prophetam et hariolum et senem,
Isaiah 3 3 principem super quinquaginta et honorabilem vultu et consiliarium et sapientem magum et prudentem incantatorem.
Isaiah 3 4 Et dabo pueros principes eorum; et infantes dominabuntur eis.
Isaiah 3 5 Et irruet populus, vir ad virum, unusquisque ad proximum suum: tumultuabitur puer contra senem, et ignobilis contra nobilem.
Isaiah 3 6 Apprehendet enim vir fratrem suum in domo patris sui: “ Vestimentum tibi est, princeps esto noster, ruina autem haec sub manu tua ”.
Isaiah 3 7 Clamabit in die illa dicens: “ Non sum medicus, et in domo mea non est panis neque vestimentum; nolite constituere me principem populi ”.
Isaiah 3 8 Ruit enim Ierusalem, et Iudas concidit, quia lingua eorum et adinventiones eorum contra Dominum, ut provocarent oculos maiestatis eius.
Isaiah 3 9 Procacitas vultus eorum accusat eos, et peccatum suum quasi Sodoma praedicaverunt nec absconderunt; vae animae eorum, quoniam reddita sunt eis mala!
Isaiah 3 10 Dicite iusto: “ Bene! ”, quoniam fructum adinventionum suarum comedet.
Isaiah 3 11 Vae impio in malum: retributio enim manuum eius fiet ei!
Isaiah 3 12 Populum meum opprimit infans, et mulieres dominantur ei. Popule meus, qui te beatum dicunt, ipsi te decipiunt et viam gressuum tuorum dissipant.
Isaiah 3 13 Surgit ad arguendum Dominus et stat ad iudicandos populos.
Isaiah 3 14 Dominus ad iudicium veniet cum senibus populi sui et principibus eius: “ Vos enim depasti estis vineam, et rapina pauperis in domibus vestris.
Isaiah 3 15 Quare atteritis populum meum et facies pauperum commolitis? ”, dicit Dominus, Deus exercituum.
Isaiah 3 16 Et dixit Dominus: “ Pro eo quod elevatae sunt filiae Sion et ambulaverunt extento collo et nutibus oculorum, parvis passibus incedebant et catenulis pedum tinniebant,
Isaiah 3 17 decalvabit Dominus verticem filiarum Sion et Dominus crinem earum nudabit ”.
Isaiah 3 18 In die illa auferet Dominus ornamentum calceamentorum et torques
Isaiah 3 19 et lunulas et inaures et armillas et mitras,
Isaiah 3 20 discriminalia et periscelidas et fascias et olfactoriola
Isaiah 3 21 et anulos et ornamenta narium,
Isaiah 3 22 mutatoria et palliola et linteamina et marsupia,
Isaiah 3 23 specula et sindones et vittas et pallia.
Isaiah 3 24 Et erit pro suavi odore foetor, et pro zona funiculus, et pro crispante crine calvitium, et pro fascia pectorali cilicium, stigma pro pulchritudine.
Isaiah 3 25 Viri tui gladio cadent, et fortes tui in proelio,
Isaiah 3 26 et maerebunt atque lugebunt portae eius, et desolata in terra sedebit.
Isaiah 4 1 Et apprehendent septem mulieres virum unum in die illa dicentes: “ Panem nostrum comedemus et vestimentis nostris operiemur, tantummodo vocetur nomen tuum super nos: aufer opprobrium nostrum ”.
Isaiah 4 2 In die illa erit germen Domini in splendorem et gloriam, et fructus terrae sublimis et exsultatio his, qui salvati fuerint de Israel.
Isaiah 4 3 Et erit: omnis, qui relictus fuerit in Sion, et residuus in Ierusalem, sanctus vocabitur, omnis, qui scriptus est ad vitam in Ierusalem.
Isaiah 4 4 Cum abluerit Dominus sordem filiarum Sion et sanguinem Ierusalem laverit de medio eius spiritu iudicii et spiritu ardoris,
Isaiah 4 5 et creabit Dominus super omnem locum montis Sion et super coetum eius nubem per diem et fumum et splendorem ignis flammantis in nocte: super omnem enim gloriam protectio,
Isaiah 4 6 et tabernaculum erit in umbraculum diei ab aestu et in securitatem et absconsionem a turbine et a pluvia.
Isaiah 5 1 Cantabo dilecto meo canticum amici mei de vinea sua: Vinea facta est dilecto meo in colle pingui;
Isaiah 5 2 et saepivit eam et lapides elegit ex illa et plantavit in ea vites electas et aedificavit turrim in medio eius et torcular exstruxit in ea; et exspectavit, ut faceret uvas, et fecit labruscas.
Isaiah 5 3 Nunc ergo, habitator Ierusalem et vir Iudae, iudicate inter me et vineam meam.
Isaiah 5 4 Quid est quod debui ultra facere vineae meae et non feci ei? Cur exspectavi, ut faceret uvas, et fecit labruscas?
Isaiah 5 5 Et nunc ostendam vobis quid ego faciam vineae meae: auferam saepem eius, et erit in direptionem; diruam maceriam eius, et erit in conculcationem.
Isaiah 5 6 Et ponam eam desertam: non putabitur et non fodietur, et ascendent vepres et spinae; et nubibus mandabo, ne pluant super eam imbrem.
Isaiah 5 7 Vinea enim Domini exercituum domus Israel est, et vir Iudae germen eius delectabile; et exspectavi, ut faceret iudicium, et ecce iniquitas, et iustitiam, et ecce nequitia.
Isaiah 5 8 Vae, qui coniungunt domum ad domum et agrum agro copulant usque ad terminum loci! Numquid habitabitis vos soli in medio terrae?
Isaiah 5 9 In auribus meis iuravit Dominus exercituum: “ Certe domus multae desertae erunt, grandes et pulchrae absque habitatore ”.
Isaiah 5 10 Decem enim iugera vinearum facient lagunculam unam, et triginta modii sementis facient modios tres.
Isaiah 5 11 Vae, qui consurgunt mane ad ebrietatem sectandam et ad potandum usque ad vesperam, ut vinum inflammet eos!
Isaiah 5 12 Cithara et lyra et tympanum et tibia et vinum in conviviis eorum, et opus Domini non respiciunt, nec opera manuum eius considerant.
Isaiah 5 13 Propterea captivus ductus est populus meus, quia non habuit scientiam, et nobiles eius interierunt fame, et multitudo eius siti exaruit.
Isaiah 5 14 Propterea dilatavit infernus fauces suas et aperuit os suum absque ullo termino; et descendunt fortes Ierusalem, et populus eius, et sublimes et tripudiantes in ea.
Isaiah 5 15 Et incurvabitur homo, et humiliabitur vir, et oculi sublimium deprimentur;
Isaiah 5 16 et exaltabitur Dominus exercituum in iudicio, et Deus sanctus sanctificabitur in iustitia,
Isaiah 5 17 et pascentur agni iuxta ordinem suum velut in prato suo, et alieni comedent in ruinis pinguium.
Isaiah 5 18 Vae, qui trahunt iniquitatem in funiculis vanitatis et quasi vinculum plaustri peccatum!
Isaiah 5 19 Qui dicunt: “ Festinet et cito veniat opus eius, ut videamus; et appropiet et veniat consilium Sancti Israel, et sciemus illud! ”.
Isaiah 5 20 Vae, qui dicunt malum bonum et bonum malum, ponentes tenebras in lucem et lucem in tenebras, ponentes amarum in dulce et dulce in amarum!
Isaiah 5 21 Vae, qui sapientes sunt in oculis suis et coram ipsis prudentes!
Isaiah 5 22 Vae, qui potentes sunt ad bibendum vinum, et viri fortes ad miscendam ebrietatem!
Isaiah 5 23 Qui absolvunt impium pro muneribus et iustitiam iusti auferunt ab eo!
Isaiah 5 24 Propter hoc, sicut devorat stipulam lingua ignis, et palea flamma consumitur, sic radix eorum quasi tabes erit, et flos eorum sicut putredo ascendet; abiecerunt enim legem Domini exercituum et eloquium Sancti Israel blasphemaverunt.
Isaiah 5 25 Ideo exarsit furor Domini in populum suum, et extendit manum suam super eum et percussit eum, et conturbati sunt montes; et facta sunt morticina eorum quasi stercus in medio platearum. In his omnibus non est aversus furor eius, sed adhuc manus eius extenta.
Isaiah 5 26 Et levabit signum nationibus procul; et sibilabit ad eum de finibus terrae; et ecce festinus velociter veniet.
Isaiah 5 27 Non est deficiens neque laborans in eo, non dormitabit neque dormiet; neque solvetur cingulum renum eius, nec rumpetur corrigia calceamenti eius.
Isaiah 5 28 Sagittae eius acutae, et omnes arcus eius extenti; ungulae equorum eius ut silex reputantur, et rotae eius quasi impetus tempestatis.
Isaiah 5 29 Rugitus eius ut leonis: rugiet ut catuli leonum et frendet; et arripiet praedam et in tuto collocabit, et non erit qui eruat.
Isaiah 5 30 Et sonabit super eum in die illa sicut sonitus maris. Aspiciet in terram: et ecce tenebrae tribulationis, et lux obtenebrata est in caligine eius.
Isaiah 6 1 In anno, quo mortuus est rex Ozias, vidi Dominum edentem super solium excelsum et elevatum; et fimbriae eius replebant templum. 
Isaiah 6 2 Seraphim stabant iuxta eum; sex alae uni et sex alae alteri: duabus velabat faciem suam et duabus velabat pedes suos et duabus volabat. 
Isaiah 6 3 Et clamabat alter ad alterum et dicebat: “ Sanctus, Sanctus, Sanctus Dominus exercituum; plena est omnis terra gloria eius ”.
Isaiah 6 4 Et commota sunt superliminaria cardinum a voce clamantis, et domus repleta est fumo.
Isaiah 6 5 Et dixi: “ Vae mihi, quia perii! Quia vir pollutus labiis ego sum et in medio populi polluta labia habentis ego habito et regem, Dominum exercituum, vidi oculis meis ”.
Isaiah 6 6 Et volavit ad me unus de seraphim, et in manu eius calculus, quem forcipe tulerat de altari, 
Isaiah 6 7 et tetigit os meum et dixit: “ Ecce tetigit hoc labia tua, et auferetur iniquitas tua, et peccatum tuum mundabitur ”.
Isaiah 6 8 Et audivi vocem Domini dicentis: “ Quem mittam? Et quis ibit nobis? ”. Et dixi: “ Ecce ego, mitte me ”. 
Isaiah 6 9 Et dixit: “ Vade, et dices populo huic: “Audientes audite et nolite intellegere, et videntes videte et nolite cognoscere”.
Isaiah 6 10 Pingue redde cor populi huius et aures eius aggrava et oculos eius excaeca, ne forte videat oculis suis et auribus suis audiat et corde suo intellegat et convertatur et sanetur ”.
Isaiah 6 11 Et dixi: “ Usquequo, Domine? ”. Et dixit: “ Donec desolentur civitates absque habitatore, et domus sine homine, et terra relinquatur deserta ”.
Isaiah 6 12 Et longe adducet Dominus homines, et magna erit desolatio in medio terrae;
Isaiah 6 13 et adhuc in ea decimatio, et rursus excisioni tradetur sicut terebinthus et sicut quercus, in quibus deiectis manebit aliquid stabile. Semen sanctum erit id quod steterit in ea.
Isaiah 7 1 Et factum est in diebus Achaz filii Ioatham filii Oziae regis Iu dae, ascendit Rasin rex Syriae et Phacee filius Romeliae rex Israel in Ierusalem ad proeliandum contra eam; et non potuerunt debellare eam. 
Isaiah 7 2 Et nuntiaverunt domui David dicentes: “ Requievit Syria super Ephraim ”. Et commotum est cor eius et cor populi eius, sicut moventur ligna silvarum a facie venti. 
Isaiah 7 3 Et dixit Dominus ad Isaiam: “ Egredere in occursum Achaz, tu et Seariasub (id est Reliquiae revertentur) filius tuus, ad extremum aquaeductus piscinae superioris in viam agri fullonis; 
Isaiah 7 4 et dices ad eum: Vide, ut sileas; noli timere, et cor tuum ne formidet a duabus caudis titionum fumigantium istorum, ob ardorem irae Rasin et Syriae et filii Romeliae, 
Isaiah 7 5 eo quod consilium malum inierit contra te Syria, Ephraim et filius Romeliae dicentes: 
Isaiah 7 6 “Ascendamus ad Iudam et terrorem iniciamus ei et avellamus eum ad nos et ponamus regem in medio eius filium Tabeel” ”.
Isaiah 7 7 Haec dicit Dominus Deus: “ Non stabit et non erit!
Isaiah 7 8 Caput enim Syriae Damascus, et caput Damasci Rasin; et adhuc sexaginta et quinque anni et desinet Ephraim esse populus;
Isaiah 7 9 et caput Ephraim Samaria, et caput Samariae filius Romeliae. Si non credideritis, non permanebitis ”.
Isaiah 7 10 Et adiecit Dominus loqui ad Achaz dicens: 
Isaiah 7 11 “ Pete tibi signum a Domino Deo tuo in profundum inferni sive in excelsum supra ”. 
Isaiah 7 12 Et dixit Achaz: “ Non petam et non tentabo Dominum ”. 
Isaiah 7 13 Et dixit: “ Audite ergo, domus David; numquid parum vobis est molestos esse hominibus, quia molesti estis et Deo meo? 
Isaiah 7 14 Propter hoc dabit Dominus ipse vobis signum. Ecce, virgo concipiet et pariet filium et vocabit nomen eius Emmanuel; 
Isaiah 7 15 butyrum et mel comedet, ut ipse sciat reprobare malum et eligere bonum. 
Isaiah 7 16 Quia antequam sciat puer reprobare malum et eligere bonum, desolabitur terra, cuius tu formidas duos reges; 
Isaiah 7 17 adducet Dominus super te et super populum tuum et super domum patris tui dies, qui non venerunt a diebus separationis Ephraim a Iuda, regem Assyriorum ”.
Isaiah 7 18 Et erit in die illa: sibilabit Dominus muscae, quae est in extremo fluminum Aegypti, et api, quae est in terra Assur;
Isaiah 7 19 et venient et requiescent omnes in vallibus praeruptis et in cavernis petrarum et in omnibus frutetis et in omnibus pascuis.
Isaiah 7 20 In die illa radet Dominus in novacula conducta e regione trans flumen C in rege Assyriorum C caput et pilos pedum et barbam quoque abradet.
Isaiah 7 21 Et erit in die illa: nutriet homo vitulam et duas oves
Isaiah 7 22 et prae ubertate lactis comedet butyrum; butyrum enim et mel manducabit omnis, qui relictus fuerit in medio terrae.
Isaiah 7 23 Et erit in die illa: omnis locus, ubi fuerint mille vites mille argenteis, spinae et vepres erunt.
Isaiah 7 24 Cum sagittis et arcu ingredientur illuc, vepres enim et spinae erit universa terra.
Isaiah 7 25 Et in omnes montes, qui in sarculo sarriebantur, nemo veniet prae terrore spinarum et veprium, et erit in pascua bovis et in conculcationem pecoris.
Isaiah 8 1 Et dixit Dominus ad me: “ Sume tibi tabulam grandem et scribe in ea stilo hominis: Maher Salal Has Baz (id est Velociter spolia detrahe, cito praedare). 
Isaiah 8 2 Et adhibui mihi testes fideles, Uriam sacerdotem et Zachariam filium Barachiae; 
Isaiah 8 3 et accessi ad prophetissam, et concepit et peperit filium. Et dixit Dominus ad me: “ Voca nomen eius Maher Salal Has Baz, 
Isaiah 8 4 quia antequam sciat puer clamare: “Pater mi” et “Mater mea”, afferentur opes Damasci et spolia Samariae coram rege Assyriorum ”. 
Isaiah 8 5 Et adiecit Dominus loqui ad me adhuc dicens:
Isaiah 8 6 “ Pro eo quod abiecit populus iste aquas Siloae, quae vadunt cum silentio, et defecit coram Rasin et filio Romeliae,
Isaiah 8 7 propter hoc ecce Dominus adducet super eos aquas Fluminis fortes et multas, regem Assyriorum et omnem gloriam eius, et ascendet super omnes rivos eius et fluet super universas ripas eius;
Isaiah 8 8 et ibit per Iudam inundans et diffluens, usque ad collum veniet. Et erit extensio alarum eius implens latitudinem terrae tuae, o Emmanuel ”.
Isaiah 8 9 Clamorem tollite, populi, et consternemini; et audite, universae procul terrae: accingimini et perterremini, accingimini et perterremini.
Isaiah 8 10 Inite consilium, et dissipabitur; loquimini verbum, et non fiet, quia nobiscum Deus.
Isaiah 8 11 Haec enim ait Dominus ad me, cum apprehendit me manu et monuit, ne irem in via populi huius, dicens:
Isaiah 8 12 “ Ne vocetis coniurationem, quodcumque populus iste vocat coniurationem, et timorem eius ne timeatis neque paveatis ”.
Isaiah 8 13 Dominum exercituum ipsum sanctificate: ipse pavor vester, et ipse terror vester;
Isaiah 8 14 et erit in sanctuarium, in lapidem offensionis et in petram scandali duabus domibus Israel, in laqueum et in insidias habitantibus Ierusalem.
Isaiah 8 15 Et offendent ex eis plurimi et cadent et conterentur et irretientur et capientur.
Isaiah 8 16 Liga testimonium, signa legem in discipulis meis. 
Isaiah 8 17 Et exspectabo Dominum, qui abscondit faciem suam a domo Iacob, et praestolabor eum. 
Isaiah 8 18 Ecce ego et pueri, quos dedit mihi Dominus in signum et in portentum Israel a Domino exercituum, qui habitat in monte Sion. 
Isaiah 8 19 Et cum dixerint ad vos: “ Quaerite a pythonibus et a divinis, qui susurrant et murmurant; numquid non populus a deo suo requiret, pro vivis a mortuis? ”. 
Isaiah 8 20 Ad legem et ad testimonium! Quod si non dixerint iuxta verbum hoc, non erit eis matutina lux.
Isaiah 8 21 Et transibit per eam afflictus et esuriens; et, cum esurierit, irascetur et maledicet regi suo et deo suo et suspiciet sursum
Isaiah 8 22 et ad terram intuebitur: et ecce tribulatio et tenebrae, caligo opprimens et obscuritas diffusa.
Isaiah 8 23 Non erit enim amplius caligo, ubi erat oppressio. Primo tempore contemptibilem reddidit terram Zabulon et terram Nephthali; et novissimo glorificavit viam maris, trans Iordanem, Galilaeam gentium.
Isaiah 9 1 Populus, qui ambulabat in tenebris, vidit lucem magnam; habitantibus in regione umbrae mortis lux orta est eis.
Isaiah 9 2 Multiplicasti exsultationem et magnificasti laetitiam; laetantur coram te sicut laetantes in messe, sicut exsultant, quando dividunt spolia.
Isaiah 9 3 Iugum enim oneris eius et virgam umeri eius et sceptrum exactoris eius fregisti, sicut in die Madian.
Isaiah 9 4 Quia omnis caliga incedentis cum tumultu et vestimentum mixtum sanguine erit in combustionem, cibus ignis.
Isaiah 9 5 Parvulus enim natus est nobis, filius datus est nobis; et factus est principatus super umerum eius; et vocabitur nomen eius admirabilis Consiliarius, Deus fortis, Pater aeternitatis, Princeps pacis.
Isaiah 9 6 Magnum erit eius imperium, et pacis non erit finis super solium David et super regnum eius, ut confirmet illud et corroboret in iudicio et iustitia amodo et usque in sempiternum: zelus Domini exercituum faciet hoc.
Isaiah 9 7 Verbum misit Dominus in Iacob, et cecidit in Israel.
Isaiah 9 8 Et sciet omnis populus Ephraim et habitantes Samariam in superbia et magnitudine cordis dicentes:
Isaiah 9 9 “ Lateres ceciderunt, sed quadris lapidibus aedificabimus; sycomori succisae sunt, sed cedris commutabimus ”.
Isaiah 9 10 Et elevavit Dominus hostes super eum et inimicos eius excitavit,
Isaiah 9 11 Syriam ab oriente et Philisthim ab occidente, qui devoraverunt Israel toto ore. In omnibus his non est aversus furor eius, sed adhuc manus eius extenta.
Isaiah 9 12 Et populus non est reversus ad percutientem se, et Dominum exercituum non inquisierunt.
Isaiah 9 13 Et succidit Dominus ab Israel caput et caudam, palmam et arundinem die una:
Isaiah 9 14 longaevus et honorabilis vultu ipse est caput, et propheta docens mendacium ipse est cauda;
Isaiah 9 15 rectores populi istius seducentes et, qui regebantur, perierunt.
Isaiah 9 16 Propter hoc super adulescentulis eius non laetabitur Dominus et pupillorum eius et viduarum non miserebitur, quia omnis impius est et nequam, et universum os loquitur stultitiam. In omnibus his non est aversus furor eius, sed adhuc manus eius extenta.
Isaiah 9 17 Succensa est enim quasi ignis impietas, veprem et spinam vorat, et succenditur in densitate saltus, et convolvuntur columnae fumi.
Isaiah 9 18 In ira Domini exercituum incenditur terra; et est populus quasi esca ignis: vir fratri suo non parcit.
Isaiah 9 19 Et devorat ad dexteram et esurit et comedit ad sinistram et non saturatur; unusquisque carnem proximi sui vorat:
Isaiah 9 20 Manasses Ephraim, et Ephraim Manassen, simul ipsi contra Iudam. In omnibus his non est aversus furor eius, sed adhuc manus eius extenta.
Isaiah 10 1 Vae, qui condunt leges iniquas et scribentes iniustitiam scribunt,
Isaiah 10 2 ut opprimant in iudicio pauperes et vim faciant causae humilium populi mei, ut fiant viduae praeda eorum, et pupillos diripiant!
Isaiah 10 3 Quid facietis in die visitationis et calamitatis de longe venientis? Ad cuius confugietis auxilium et ubi derelinquetis gloriam vestram?
Isaiah 10 4 Nam incurvabimini subter captivos et infra occisos cadetis. In omnibus his non est aversus furor eius, sed adhuc manus eius extenta.
Isaiah 10 5 Vae Assur, virga furoris mei et baculus in manu mea, indignatio mea!
Isaiah 10 6 Ad gentem impiam mitto eum et contra populum furoris mei mando illi, ut auferat spolia et diripiat praedam et ponat illum in conculcationem quasi lutum platearum.
Isaiah 10 7 Ipse autem non sic arbitratur, et cor eius non ita existimat; sed in corde suo ad conterendum et ad internecionem gentium non paucarum.
Isaiah 10 8 Dicet enim: “ Numquid non principes mei omnes reges sunt?
Isaiah 10 9 Numquid non ut Charcamis sic Chalano? Numquid non ut Arphad sic Emath? Numquid non ut Damascus sic Samaria?
Isaiah 10 10 Quomodo apprehendit manus mea regna idololatra, quorum simulacra plura sunt quam in Ierusalem et in Samaria,
Isaiah 10 11 numquid non sicut feci Samariae et idolis eius, sic faciam Ierusalem et simulacris eius? ”.
Isaiah 10 12 Et erit: cum impleverit Dominus cuncta opera sua in monte Sion et in Ierusalem, visitabo super fructum superbiae cordis regis Assyriae et super arrogantiam altitudinis oculorum eius. 
Isaiah 10 13 Dixit enim: “ In fortitudine manus meae feci et in sapientia mea, prudens sum enim; et abstuli terminos populorum et scrinia eorum depraedatus sum et detraxi quasi potens in sublimi sedentes;
Isaiah 10 14 et apprehendit quasi nidum manus mea fortitudinem populorum; et sicut colliguntur ova derelicta, sic universam terram ego congregavi, et non fuit qui moveret pennam aut aperiret os et ganniret ”.
Isaiah 10 15 Numquid gloriabitur securis contra eum, qui secat in ea? Aut exaltabitur serra contra eum, qui trahit eam? Quomodo si agitet virga elevantem eam, et exaltet baculus eum, qui non est lignum.
Isaiah 10 16 Propter hoc mittet Dominator, Dominus exercituum, in pingues eius tenuitatem; et subtus gloriam eius ardor ardebit quasi combustio ignis.
Isaiah 10 17 Et erit Lumen Israel ignis, et Sanctus eius flamma; et succendetur et devorabit spinas eius et vepres in die una.
Isaiah 10 18 Et gloriam saltus eius et horti eius ab anima usque ad carnem consumet, et erit sicut aeger tabescens;
Isaiah 10 19 et reliquiae ligni saltus eius tam paucae erunt, ut puer scribat ea.
Isaiah 10 20 Et erit in die illa: non adiciet residuum Israel et, qui effugerint de domo Iacob, inniti super eo, qui percutit eos, sed innitentur super Dominum, Sanctum Israel, in veritate.
Isaiah 10 21 Reliquiae revertentur, reliquiae, inquam, Iacob, ad Deum fortem.
Isaiah 10 22 Si enim fuerit populus tuus, Israel, quasi arena maris, reliquiae revertentur ex eo; consummatio decreta redundat in iustitia:
Isaiah 10 23 interitum enim, qui decretus est, Dominus, Deus exercituum, faciet in medio omnis terrae.
Isaiah 10 24 Propter hoc haec dicit Dominus, Deus exercituum: “ Noli timere, populus meus habitator Sion, ab Assur; in virga percutiet te et baculum suum levabit super te sicut Aegyptus. 
Isaiah 10 25 Adhuc enim paululum modicumque, et consummabitur indignatio et furor meus ad destructionem eorum ”. 
Isaiah 10 26 Et suscitabit super eum Dominus exercituum flagellum iuxta plagam Madian in Petra Oreb et virgam suam super mare et levabit eam sicut in Aegypto.
Isaiah 10 27 Et erit in die illa: auferetur onus eius de umero tuo, et iugum eius de collo tuo. Et vastator ascendit a Remmon.
Isaiah 10 28 Veniet in Aiath, transibit per Magron, apud Machmas deponit sarcinas suas;
Isaiah 10 29 transeunt vadum cursim; in Geba pernoctabimus; trepidat Rama, Gabaa Saulis fugit.
Isaiah 10 30 Hinni voce tua, Bathgallim; attende, Laisa; responde, Anathoth.
Isaiah 10 31 Migrat Medemena, habitatores Gabim fugiunt;
Isaiah 10 32 hodie in Nob stabit: agitabit manum suam ad montem filiae Sion, collem Ierusalem.
Isaiah 10 33 Ecce Dominator, Dominus exercituum, amputat ramos in terrore, et extrema acumina succiduntur, et sublimes humiliantur;
Isaiah 10 34 et caeduntur condensa saltus ferro, et Libanus cum excelsis suis cadet.
Isaiah 11 1 Et egredietur virga de stirpe Iesse, et flos de radice eius ascendet;
Isaiah 11 2 et requiescet super eum spiritus Domini: spiritus sapientiae et intellectus, spiritus consilii et fortitudinis, spiritus scientiae et timoris Domini;
Isaiah 11 3 et deliciae eius in timore Domini. Non secundum visionem oculorum iudicabit neque secundum auditum aurium decernet;
Isaiah 11 4 sed iudicabit in iustitia pauperes et decernet in aequitate pro mansuetis terrae; et percutiet terram virga oris sui et spiritu labiorum suorum interficiet impium.
Isaiah 11 5 Et erit iustitia cingulum lumborum eius, et fides cinctorium renum eius.
Isaiah 11 6 Habitabit lupus cum agno, et pardus cum haedo accubabit; vitulus et leo simul saginabuntur, et puer parvulus minabit eos.
Isaiah 11 7 Vitula et ursus pascentur, simul accubabunt catuli eorum; et leo sicut bos comedet paleas.
Isaiah 11 8 Et ludet infans ab ubere super foramine aspidis; et in cavernam reguli, qui ablactatus fuerit, manum suam mittet.
Isaiah 11 9 Non nocebunt et non occident in universo monte sancto meo, quia plena erit terra scientia Domini, sicut aquae mare operiunt.
Isaiah 11 10 In die illa radix Iesse stat in signum populorum; ipsam gentes requirent, et erit sedes eius gloriosa.
Isaiah 11 11 Et erit in die illa: rursus extendet Dominus manum suam ad possidendum residuum populi sui, quod relictum erit ab Assyria et ab Aegypto et a Phatros et ab Aethiopia et ab Elam et a Sennaar et ab Emath et ab insulis maris;
Isaiah 11 12 et levabit signum in nationes et congregabit profugos Israel et dispersos Iudae colliget a quattuor plagis terrae.
Isaiah 11 13 Et auferetur zelus Ephraim, et hostes Iudae abscindentur; Ephraim non aemulabitur Iudam, et Iudas non pugnabit contra Ephraim.
Isaiah 11 14 Et volabunt in umeros Philisthim ad mare, simul praedabuntur filios orientis: in Edom et Moab extendent manus suas, et filii Ammon oboedient eis.
Isaiah 11 15 Et exsiccabit Dominus linguam maris Aegypti et levabit manum suam super flumen in fortitudine spiritus sui et percutiet illud in septem rivos, ita ut transire faciat eos calceatos.
Isaiah 11 16 Et erit via residuo populo meo, qui relinquetur ab Assyria, sicut fuit Israeli in die illa, qua ascendit de terra Aegypti.
Isaiah 12 1 Et dices in die illa: “ Confitebor tibi, Domine, quoniam cum iratus eras mihi, conversus est furor tuus, et consolatus es me.
Isaiah 12 2 Ecce Deus salutis meae; fiducialiter agam et non timebo, quia fortitudo mea et laus mea Dominus, et factus est mihi in salutem ”.
Isaiah 12 3 Et haurietis aquas in gaudio de fontibus salutis.
Isaiah 12 4 Et dicetis in die illa: “ Confitemini Domino et invocate nomen eius, notas facite in populis adinventiones eius; mementote quoniam excelsum est nomen eius.
Isaiah 12 5 Cantate Domino, quoniam magnifice fecit; notum sit hoc in universa terra.
Isaiah 12 6 Exsulta et lauda, quae habitas in Sion, quia magnus in medio tui Sanctus Israel ”.
Isaiah 13 1 Oraculum Babylonis, quod vidit Isaias filius Amos.
Isaiah 13 2 Super montem decalvatum levate signum, exaltate vocem, levate manum, et ingrediantur portas ducum.
Isaiah 13 3 Ego mandavi sanctificatis meis et vocavi fortes meos ad iram meam, exsultantes in gloria mea.
Isaiah 13 4 Vox multitudinis in montibus quasi populi ingentis, vox sonitus regnorum gentium congregatarum. Dominus exercituum recenset militiam belli;
Isaiah 13 5 veniunt de terra procul a termino caeli, Dominus et vasa furoris eius, ut disperdat omnem terram.
Isaiah 13 6 Ululate, quia prope est dies Domini; quasi vastitas a Domino veniet.
Isaiah 13 7 Propter hoc omnes manus dissolventur, et omne cor hominis tabescet.
Isaiah 13 8 Perterrebuntur. Torsiones et dolores tenebunt eos, quasi parturiens dolebunt; unusquisque ad proximum suum stupebit: facies combustae vultus eorum.
Isaiah 13 9 Ecce dies Domini venit, crudelis et indignationis plenus et irae furorisque, ad ponendam terram in solitudinem, et peccatores eius conteret de ea.
Isaiah 13 10 Quoniam stellae caeli et sidera eius non expandent lumen suum; obtenebratus est sol in ortu suo, et luna non splendebit in lumine suo.
Isaiah 13 11 Et visitabo super orbem propter mala et super impios propter iniquitatem eorum; et quiescere faciam superbiam protervorum et arrogantiam fortium humiliabo. 
Isaiah 13 12 Pretiosior erit vir auro, et homo mundo obryzo.
Isaiah 13 13 Super hoc caelum turbabo, et movebitur terra de loco suo in indignatione Domini exercituum et in die irae furoris eius.
Isaiah 13 14 Et erit quasi damula fugiens et quasi ovis, et non erit qui congreget; unusquisque ad populum suum convertetur, et singuli ad terram suam fugient.
Isaiah 13 15 Omnis, qui inventus fuerit, occidetur, et omnis, qui captus fuerit, cadet in gladio;
Isaiah 13 16 infantes eorum allidentur in oculis eorum, diripientur domus eorum, et uxores eorum violabuntur.
Isaiah 13 17 Ecce ego suscitabo super eos Medos, qui argentum non quaerant nec aurum velint;
Isaiah 13 18 sed arcus pueros prosternent et fructui uteri non miserebuntur.
Isaiah 13 19 Et erit Babylon, splendor regnorum, inclita superbia Chaldaeorum, sicut cum subvertit Dominus Sodomam et Gomorram.
Isaiah 13 20 Non habitabitur usque in finem et non fundabitur usque ad generationem et generationem, nec ponet ibi tentoria Arabs, nec pastores accubare facient ibi,
Isaiah 13 21 sed accubabunt ibi bestiae, et replebunt domus eorum ululae, et habitabunt ibi struthiones, et pilosi saltabunt ibi;
Isaiah 13 22 et respondebunt ibi hyaenae in aedibus eius, et thoes in delubris voluptatis. Prope est ut veniat tempus eius, et dies eius non elongabuntur.
Isaiah 14 1 Miserebitur enim Dominus Iacob et eliget adhuc de Israel et requiescere eos faciet super humum suam; adiungetur advena ad eos et adhaerebit domui Iacob.
Isaiah 14 2 Et tenebunt eos populi et adducent eos in locum suum; et possidebit eos domus Israel super terram Domini in servos et ancillas; et erunt capientes eos, qui se ceperant, et subicient exactores suos.
Isaiah 14 3 Et erit in die illa: cum requiem dederit tibi Dominus a labore tuo et a concussione tua et a servitute dura, qua ante servisti,
Isaiah 14 4 proferes parabolam istam contra regem Babylonis et dices: “ Quomodo cessavit exactor, quievit oppressio?
Isaiah 14 5 Contrivit Dominus baculum impiorum, virgam dominantium,
Isaiah 14 6 caedentem populos in indignatione plaga sine remissione, subicientem in furore gentes persecutione sine fine.
Isaiah 14 7 Conquievit et siluit omnis terra, gavisa est, et exsultaverunt.
Isaiah 14 8 Abietes quoque laetatae sunt super te, et cedri Libani: “Ex quo dormisti, non ascendit, qui succidat nos”.
Isaiah 14 9 Infernus subter conturbatus est in occursum adventus tui; suscitat tibi umbras, omnes principes terrae surgere fecit de soliis suis, omnes reges nationum.
Isaiah 14 10 Universi respondebunt et dicent tibi: “Et tu vulneratus es sicut nos, nostri similis effectus es”.
Isaiah 14 11 Detracta est ad inferos superbia tua, sonitus nablorum tuorum; subter te sternitur tinea, et operimentum tuum sunt vermes.
Isaiah 14 12 Quomodo cecidisti de caelo, lucifer, fili aurorae? Deiectus es in terram, qui deiciebas gentes,
Isaiah 14 13 qui dicebas in corde tuo: “In caelum conscendam, super astra Dei exaltabo solium meum, sedebo in monte conventus in lateribus aquilonis;
Isaiah 14 14 ascendam super altitudinem nubium, similis ero Altissimo”.
Isaiah 14 15 Verumtamen ad infernum detractus es, in profundum laci.
Isaiah 14 16 Qui te viderint, te intuentur teque prospicient: “Numquid iste est vir, qui conturbavit terram, qui concussit regna,
Isaiah 14 17 qui posuit orbem desertum et urbes eius destruxit, vinctis eius non aperuit carcerem?
Isaiah 14 18 Omnes reges gentium universi dormiunt in gloria, vir in domo sua;
Isaiah 14 19 tu autem proiectus es de sepulcro tuo quasi stirps abominabilis, obvolutus cum his, qui interfecti sunt gladio et descenderunt ad lapides sepulcri, quasi cadaver conculcatum.
Isaiah 14 20 Non habebis consortium cum eis in sepultura; tu enim terram tuam disperdidisti, tu populum tuum occidisti: non vocabitur in aeternum semen malefactorum.
Isaiah 14 21 Praeparate filios eius occisioni ob iniquitatem patrum suorum; ne consurgant, ut hereditent terram, neque impleant faciem orbis civitatum” ”.
Isaiah 14 22 “ Et consurgam contra eos, dicit Dominus exercituum; et perdam Babylonis nomen et reliquias et germen et progeniem, dicit Dominus;
Isaiah 14 23 et ponam eam in possessionem ericii et in paludes aquarum, et scopabo eam in scopa destructionis ”, dicit Dominus exercituum.
Isaiah 14 24 Iuravit Dominus exercituum dicens: “ Profecto, ut putavi, ita erit; et quomodo mente tractavi, sic eveniet.
Isaiah 14 25 Conteram Assyrium in terra mea et in montibus meis conculcabo eum; et auferetur ab eis iugum eius, et onus illius ab umero eorum tolletur ”.
Isaiah 14 26 Hoc consilium, quod initum est super omnem terram, et haec est manus extenta super universas gentes.
Isaiah 14 27 Dominus enim exercituum decrevit, et quis poterit infirmare? Et manus eius extenta, et quis avertet eam?
Isaiah 14 28 In anno, quo mortuus est rex Achaz, factum est oraculum istud:
Isaiah 14 29 “ Ne laeteris, Philisthaea omnis tu, quoniam comminuta est virga percussoris tui; de radice enim colubri egredietur regulus, et semen eius draco volans.
Isaiah 14 30 Et pascentur primogeniti egenorum, et pauperes fiducialiter requiescent; et interire faciam in fame radicem tuam et reliquias tuas interficiam.
Isaiah 14 31 Ulula, porta! Clama, civitas! Contremisce, Philisthaea omnis; ab aquilone enim fumus venit, et non est fugitivus in agminibus eius ”.
Isaiah 14 32 Et quid respondebitur nuntiis gentis? “ Quia Dominus fundavit Sion, et in ipsam confugiunt pauperes populi eius ”.
Isaiah 15 1 Oraculum Moab. Quia nocte vastata est Ar moab, conticuit; quia nocte vastata est Cirmoab, conticuit.
Isaiah 15 2 Ascendit filia Dibon ad excelsa in planctum; super Nabo et super Medaba Moab ululavit; in cunctis capitibus eius calvitium, omnis barba rasa.
Isaiah 15 3 In triviis eius accincti sunt sacco; super tecta eius et in plateis eius omnes ululant, prorumpunt in fletum.
Isaiah 15 4 Clamat Hesebon et Eleale, usque Iasa auditur vox eorum; super hoc expediti Moab fremunt, anima eius fremit sibi.
Isaiah 15 5 Cor meum super Moab clamat, vectes eius usque ad Segor, Eglatselisiam; per ascensum enim Luith flentes ascendunt et in via Oronaim clamorem contritionis levant.
Isaiah 15 6 Aquae enim Nemrim desertae erunt, quia aruit herba, defecit germen, viror omnis interiit.
Isaiah 15 7 Ideo supellectiles colligunt, copias divitiarum suas trans torrentem Salicum ducunt.
Isaiah 15 8 Quoniam circuivit clamor terminum Moab; usque ad Eglaim ululatus eius, et usque ad Beerelim clamor eius.
Isaiah 15 9 Quia aquae Dimon repletae sunt sanguine; ponam enim super Dimon additamenta his, qui fugerint de Moab leonem, et reliquiis terrae.
Isaiah 16 1 Emittite agnum dominatori terrae de Petra deserti ad montem filiae Sion.
Isaiah 16 2 Et erit: sicut avis fugiens, et pulli de nido avolantes, sic erunt filiae Moab ad vada Arnon.
Isaiah 16 3 Affer consilium, fac iudicium; pone quasi noctem umbram tuam in meridie, absconde fugientes et vagos ne prodas.
Isaiah 16 4 Habitent apud te profugi Moab; esto latibulum eorum a facie vastatoris; finitus est enim exactor, consummata est devastatio, defecit calcator a terra.
Isaiah 16 5 Et firmabitur in misericordia solium; et sedebit super illud in veritate, in tabernaculo David, iudicans et quaerens iudicium et velociter reddens, quod iustum est.
Isaiah 16 6 Audivimus superbiam Moab C superbus est valde C superbiam eius et arrogantiam eius et indignationem eius et iactantiam eius non rectam.
Isaiah 16 7 Idcirco ululabit Moab super Moab, omnes ululabunt; super placentas Cirhareseth lamentantur percussi.
Isaiah 16 8 Quoniam suburbana Hesebon deserta sunt et vinea Sabama; dominos gentium perdiderunt uvae eius; usque ad Iazer pervenerunt, erraverunt in deserto: propagines eius diffusae sunt, transierunt mare.
Isaiah 16 9 Super hoc plorabo in fletu Iazer vineam Sabama; inebriabo te lacrima mea, Hesebon et Eleale, quoniam super vindemiam tuam et super messem tuam clamor cecidit.
Isaiah 16 10 Et ablata est laetitia et exsultatio de hortis, et in vineis non exsultant neque iubilant. Vinum in torculari non calcabit, qui calcare consueverat; clamor cessavit.
Isaiah 16 11 Ideo venter meus super Moab quasi cithara fremit, et viscera mea super Cirhareseth.
Isaiah 16 12 Et erit: cum apparuerit et laboraverit Moab super excelsis, ingredietur ad sancta sua, ut obsecret, et non valebit.
Isaiah 16 13 Et hoc verbum, quod locutus est Dominus ad Moab ex tunc; 
Isaiah 16 14 nunc autem loquitur Dominus dicens: “ In tribus annis, quasi anni mercennarii, auferetur gloria Moab cum omni populo multo, et residuum parvum et modicum nequaquam ingens erit ”.
Isaiah 17 1 Oraculum Damasci. “ Ecce Damascus desinet esse civitas et erit sicut acervus ruinarum.
Isaiah 17 2 Derelictae civitates Aroer gregibus erunt; et requiescent ibi, et non erit qui exterreat.
Isaiah 17 3 Et auferetur munimentum ab Ephraim et regnum a Damasco, et reliquiae Syriae sicut gloria filiorum Israel erunt, dicit Dominus exercituum.
Isaiah 17 4 Et erit in die illa: attenuabitur gloria Iacob, et pinguedo carnis eius marcescet;
Isaiah 17 5 et erit, sicut cum messor arripit culmos, et brachium eius spicas legit; et erit, sicut cum quis quaerit spicas in valle Raphaim.
Isaiah 17 6 Et relinquetur in eo racemus, et sicut cum excutitur olea: duae vel tres olivae in summitate rami sive quattuor aut quinque in cacuminibus arboris fructiferae ”, dicit Dominus Deus Israel.
Isaiah 17 7 In die illa attendet homo ad factorem suum, et oculi eius ad Sanctum Israel respicient;
Isaiah 17 8 et non attendet ad altaria, quae fecerunt manus eius, et quae operati sunt digiti eius; non respiciet lucos et thymiateria.
Isaiah 17 9 In die illa erunt civitates fortitudinis eius derelictae, sicut civitates, quas dereliquerunt Hevaei et Amorraei a facie filiorum Israel; et erit desolatio,
Isaiah 17 10 quia oblita es Dei salutis tuae et petrae fortitudinis tuae non es recordata: propterea plantabis plantationes iucundas et germen alienum seminabis.
Isaiah 17 11 In ipso die plantationis tuae saepies eas et mane semen tuum florere facies; evanescet messis in die penuriae, et dolor insanabilis erit.
Isaiah 17 12 Heu!, strepitus populorum multorum; strepunt quasi strepitu maris, et tumultus turbarum quasi sonitu aquarum sonabunt.
Isaiah 17 13 Sonabunt populi sicut sonitus aquarum inundantium, et increpabit eum, et fugiet procul; et rapietur sicut pulvis montium a facie venti et sicut turbo coram tempestate.
Isaiah 17 14 In tempore vespere, et ecce turbatio, ante matutinum non subsistet: haec est pars eorum, qui vastaverunt nos, et sors diripientium nos.
Isaiah 18 1 Vae terrae alarum strepitantium, quae est trans flumina Aethiopiae!
Isaiah 18 2 Quae mittit in mari legatos et in vasis papyri super aquas: “ Ite, nuntii veloces, ad gentem proceram et lucidam, ad populum terribilem, prope et procul, gentem robustam et conculcantem, cuius flumina scindunt terram ”.
Isaiah 18 3 Omnes habitatores orbis et in terra commorantes, cum elevatum fuerit signum in montibus, videbitis et, cum clanguerit tuba, audietis.
Isaiah 18 4 Quia haec dixit Dominus ad me: “ Quiescam et considerabo in loco meo, sicut calor torrens orta iam luce et sicut nubes roris in aestu messis ”.
Isaiah 18 5 Etenim ante vindemiam, cum consummatus fuerit flos, et uva germinans maturescens erit, praecidet ramusculos falcibus et propagines abscindet et proiciet;
Isaiah 18 6 et relinquentur simul avibus montium et bestiis terrae; et aestate erunt super ea volucres, et omnes bestiae terrae super illa hiemabunt.
Isaiah 18 7 In tempore illo deferetur munus Domino exercituum a populo procero et lucido, a populo terribili, prope et procul, a gente robusta et conculcante, cuius terram flumina scindunt, ad locum nominis Domini exercituum, montem Sion.
Isaiah 19 1 Oraculum Aegypti. Ecce Dominus vehitur super nubem levem et ingreditur Aegyptum; et commovebuntur simulacra Aegypti a facie eius, et cor Aegypti tabescet in medio eius.
Isaiah 19 2 “ Et concurrere faciam Aegyptios adversus Aegyptios; et pugnabit vir contra fratrem suum, et vir contra amicum suum, civitas adversus civitatem, regnum adversus regnum.
Isaiah 19 3 Et dirumpetur spiritus Aegypti in visceribus eius, et consilium eius confundam; et interrogabunt simulacra et divinos et pythones et hariolos.
Isaiah 19 4 Et tradam Aegyptios in manu domini crudelis, et rex fortis dominabitur eorum ”, ait Dominus, Deus exercituum.
Isaiah 19 5 Et arescet aqua de mari, et fluvius desolabitur atque siccabitur,
Isaiah 19 6 et putrida fient flumina; attenuabuntur et siccabuntur rivi Aegypti, calamus et iuncus marcescent;
Isaiah 19 7 nudabuntur ripae Nili, et omnis planta Nili siccabitur; arescet et non erit.
Isaiah 19 8 Et maerebunt piscatores, et lugebunt omnes mittentes in flumen hamum; et expandentes rete super faciem aquarum languebunt.
Isaiah 19 9 Confundentur, qui operantur linum, pectentes et texentes byssum.
Isaiah 19 10 Et opifices eius deprimentur, omnes mercennarii omnino deficient.
Isaiah 19 11 Quam stulti principes Taneos! Sapientes consiliarii pharaonis dederunt consilium insipiens; quomodo dicetis pharaoni: “ Filius sapientium ego, filius regum antiquorum ”?
Isaiah 19 12 Ubi nunc sunt sapientes tui? Annuntient tibi et indicent quid cogitaverit Dominus exercituum super Aegyptum.
Isaiah 19 13 Stulti facti sunt principes Taneos, decepti sunt principes Mempheos, deceperunt Aegyptum anguli tribuum eius.
Isaiah 19 14 Dominus miscuit in medio eius spiritum vertiginis, et errare fecerunt Aegyptum in omni opere suo, sicut errat ebrius in vomitu suo;
Isaiah 19 15 et non erit Aegypto opus, quod faciat, caput vel cauda, palma vel arundo.
Isaiah 19 16 In die illa erunt Aegyptii quasi mulieres et stupebunt et timebunt a facie commotionis manus Domini exercituum, quam ipse movebit super eam. 
Isaiah 19 17 Et erit terra Iudae Aegypto in pavorem: omnis, qui illius fuerit recordatus, pavebit a facie consilii Domini exercituum, quod ipse cogitavit super eam.
Isaiah 19 18 In die illa erunt quinque civitates in terra Aegypti loquentes lingua Chanaan et iurantes per Dominum exercituum. Civitas Solis vocabitur una.
Isaiah 19 19 In die illa erit altare Domino in medio terrae Aegypti, et titulus iuxta terminum eius Domino. 
Isaiah 19 20 Et erit in signum et in testimonium Domino exercituum in terra Aegypti. Clamabunt enim ad Dominum a facie tribulantium, et mittet eis salvatorem et propugnatorem, qui liberet eos. 
Isaiah 19 21 Et cognoscetur Dominus ab Aegypto, et cognoscent Aegyptii Dominum in die illa; et colent eum in hostiis et in muneribus et vota vovebunt Domino et solvent. 
Isaiah 19 22 Et percutiet Dominus Aegyptum plaga et sanabit; et revertentur ad Dominum, et placabitur eis et sanabit eos.
Isaiah 19 23 In die illa erit via de Aegypto in Assyriam; et intrabit Assyrius Aegyptum, et Aegyptius in Assyriam, et servient Aegyptii cum Assyriis.
Isaiah 19 24 In die illa erit Israel tertius cum Aegypto et Assyria; benedictio in medio terrae, 
Isaiah 19 25 cui benedicet Dominus exercituum dicens: “ Benedictus populus meus Aegyptius, et opus manuum mearum Assyrius, et hereditas mea Israel ”.
Isaiah 20 1 In anno quo ingressus est Tharthan in Azotum, cum misisset eum Sargon rex Assyriorum, et pugnasset contra Azotum et cepisset eam, 
Isaiah 20 2 in tempore illo locutus est Dominus in manu Isaiae filii Amos dicens: “ Vade et solve saccum de lumbis tuis et calceamenta tua tolle de pedibus tuis ”. Et fecit sic, vadens nudus et discalceatus. 
Isaiah 20 3 Et dixit Dominus: “ Sicut ambulavit servus meus Isaias nudus et discalceatus tribus annis signum et portentum super Aegyptum et super Aethiopiam, 
Isaiah 20 4 sic minabit rex Assyriorum captivos Aegypti et exsules Aethiopiae, iuvenes et senes, nudos et discalceatos, discoopertis natibus ad ignominiam Aegypti. 
Isaiah 20 5 Et timebunt et confundentur ab Aethiopia spe sua et ab Aegypto gloria sua. 
Isaiah 20 6 Et dicet habitator maritimae regionis huius in die illa: “Ecce, haec erat spes nostra, quo confugimus in auxilium, ut liberaremur a facie regis Assyriorum; et quomodo effugere poterimus nos?” ”.
Isaiah 21 1 Oraculum deserti maris. Sicut turbines per austrum transeuntes, de deserto venit, de terra horribili.
Isaiah 21 2 Visio dura nuntiata est mihi: praedo praedatur, et vastator vastat. Ascende, Elam; obside, Media; omnem gemitum eius cessare feci.
Isaiah 21 3 Propterea repleti sunt lumbi mei tremore, angustia possedit me sicut angustia parientis; corrui, cum audirem; conturbatus sum, cum viderem.
Isaiah 21 4 Vacillat cor meum, pavor invadit me: crepusculum optatum posuit mihi in terrorem.
Isaiah 21 5 Ponunt mensam, stragulum pandunt, comedunt, bibunt. Surgite, principes, ungite clipeum.
Isaiah 21 6 Haec enim dixit mihi Dominus: “ Vade et pone speculatorem; quodcumque viderit, annuntiet.
Isaiah 21 7 Si viderit currum, bigam equitum, ascensorem asini et ascensorem cameli, intueatur diligenter multo intuitu ”.
Isaiah 21 8 Et clamavit speculator: “ Super specula, Domine, ego sum stans iugiter per diem, et super custodiam meam ego sum stans totis noctibus.
Isaiah 21 9 Ecce, huc venit agmen virorum, biga equitum ”. Et respondit et dixit: “ Cecidit, cecidit Babylon, et omnia sculptilia deorum eius contrita sunt in terram ”.
Isaiah 21 10 Tritura mea et fili areae meae, quae audivi a Domino exercituum, Deo Israel, annuntiavi vobis.
Isaiah 21 11 Oraculum Duma. Ad me clamat ex Seir: “ Custos, quid de nocte? Custos, quid de nocte? ”.
Isaiah 21 12 Dixit custos: “ Venit mane, sed etiam nox; si quaeritis, quaerite, revertimini, venite ”.
Isaiah 21 13 Oraculum in solitudine. In saltu, in solitudine dormietis, turmae Dedanim.
Isaiah 21 14 Occurrentes sitienti ferte aquam, qui habitatis terram Thema; cum panibus occurrite fugienti:
Isaiah 21 15 a facie enim gladiorum fugerunt, a facie gladii nudati, a facie arcus extenti, a facie gravis proelii.
Isaiah 21 16 Quoniam haec dicit Dominus ad me: “ Adhuc anno sicut anni mercennarii, et auferetur omnis gloria Cedar; 
Isaiah 21 17 et reliquiae numeri arcuum fortium filiorum Cedar imminuentur; Dominus enim, Deus Israel, locutus est ”.
Isaiah 22 1 Oraculum vallis Visionis. Quidnam tibi est, quia ascendisti omnis in tecta,
Isaiah 22 2 clamoris plena, urbs tumultuans, civitas exsultans? Interfecti tui non interfecti gladio nec mortui in bello;
Isaiah 22 3 cuncti principes tui fugerunt simul sine arcu capti; omnes, qui inventi sunt, capti sunt simul, procul fugerunt.
Isaiah 22 4 Propterea dixi: “ Recedite a me, amare flebo; nolite incumbere, ut consolemini me super vastitate filiae populi mei ”.
Isaiah 22 5 Dies enim confusionis et conculcationis et fletus Domino, Deo exercituum, in valle Visionis, eversio murorum et vociferatio ad montem.
Isaiah 22 6 Et Elam sumpsit pharetram, in agmine hominum equitum, et Cir nudavit clipeum.
Isaiah 22 7 Et electae valles tuae plenae sunt quadrigarum, et equites ponunt sedes suas in porta.
Isaiah 22 8 Et revelatum est operimentum Iudae, et respexisti in die illa armamentarium domus Saltus;
Isaiah 22 9 et scissuras civitatis David vidistis, quia multiplicatae sunt; et congregastis aquas piscinae inferioris.
Isaiah 22 10 Et domos Ierusalem numerastis et destruxistis domos ad muniendum murum;
Isaiah 22 11 et lacum fecistis inter duos muros pro aqua piscinae veteris; sed non suspexistis ad eum, qui fecit haec, et eum, qui haec de longe formavit, non vidistis.
Isaiah 22 12 Et vocavit Dominus, Deus exercituum, in die illa ad fletum et ad planctum, ad calvitium et ad cingendum saccum;
Isaiah 22 13 et ecce gaudium et laetitia, occidere boves et iugulare pecus, comedere carnes et bibere vinum: “ Comedamus et bibamus, cras enim moriemur ”.
Isaiah 22 14 Et revelatum est in auribus meis a Domino exercituum: “ Certe non dimittetur iniquitas haec vobis, donec moriamini! ”, dicit Dominus, Deus exercituum.
Isaiah 22 15 Haec dicit Dominus, Deus exercituum: “ Vade, ingredere ad procuratorem istum, ad Sobnam praepositum palatii:
Isaiah 22 16 “Quid tibi hic? Aut quis tibi hic, quia excidisti tibi hic sepulcrum?”. Effodiens in excelso sepulcrum suum, excavabat in petra tabernaculum sibi.
Isaiah 22 17 Ecce Dominus vehementer proiciet te, homo, violenter te apprehendens.
Isaiah 22 18 In globum te convolvet glomerans; quasi pilam mittet te in terram latam et spatiosam: ibi morieris, et ibi erunt currus gloriae tuae, ignominia domus domini tui.
Isaiah 22 19 Et expellam te de statione tua et de ministerio tuo deponam te.
Isaiah 22 20 Et erit in die illa: vocabo servum meum Eliachim filium Helciae
Isaiah 22 21 et induam illum tunicam tuam et cingulo tuo cingam eum et potestatem tuam dabo in manu eius; et erit in patrem habitantibus Ierusalem et domui Iudae.
Isaiah 22 22 Et dabo clavem domus David super umerum eius; et aperiet, et non erit qui claudat; et claudet, et non erit qui aperiat.
Isaiah 22 23 Et figam illum paxillum in loco securo, et erit in solium gloriae domui patris sui.
Isaiah 22 24 Et suspendent super eum omnem gloriam domus patris sui, propagines et stirpes, omne vas parvulum, a pelvibus ad amphoras. 
Isaiah 22 25 In die illa, dicit Dominus exercituum, auferetur paxillus, qui fixus fuerat in loco securo, et frangetur et cadet; et peribit, quod pependerat in eo, quia Dominus locutus est ”.
Isaiah 23 1 Oraculum Tyri. Ululate, naves Tharsis, quia vastatum est refugium vestrum; cum redirent de terra Cetthim, revelatum est eis.
Isaiah 23 2 Obstupescite, qui habitatis in insula; negotiatores Sidonis transfretantes mare repleverunt te. 
Isaiah 23 3 In aquis multis semen Nili, messis fluminis fruges eius; et facta est negotiatio gentium.
Isaiah 23 4 Erubesce, Sidon, ait enim mare, fortitudo maris, dicens: “ Non parturivi et non peperi; et non enutrivi iuvenes nec virgines educavi ”.
Isaiah 23 5 Cum auditum fuerit in Aegypto, dolebunt cum audierint de Tyro.
Isaiah 23 6 Transite ad Tharsis, ululate, qui habitatis in insula.
Isaiah 23 7 Estne vestra haec, quae gloriabatur? A diebus pristinis antiquitas eius. Ducebant eam pedes sui longe ad peregrinandum.
Isaiah 23 8 Quis cogitavit hoc super Tyrum quondam coronatam, cuius negotiatores principes, institores eius incliti terrae?
Isaiah 23 9 Dominus exercituum cogitavit hoc, ut detraheret superbiam omnis gloriae et viles faceret universos inclitos terrae.
Isaiah 23 10 Excole terram tuam sicut litus Nili, filia Tharsis, iam non est portus.
Isaiah 23 11 Manum suam extendit super mare, conturbavit regna. Dominus mandavit adversus Chanaan, ut contereret munimenta eius,
Isaiah 23 12 et dixit: “ Non adicies ultra ut glorieris, violata virgo filia Sidonis; in Cetthim consurgens transfreta: ibi quoque non erit requies tibi ”.
Isaiah 23 13 Ecce terra Chaldaeorum: talis populus non fuit; Assyria fundavit eam pro feris. Erexerunt turres suas; suffoderunt domos eius, posuerunt eam in ruinam.
Isaiah 23 14 Ululate, naves Tharsis, quia devastatum est praesidium vestrum.
Isaiah 23 15 Et erit in die illa: in oblivione erit Tyrus septuaginta annis, sicut dies regis unius. Post septuaginta autem annos erit Tyro iuxta canticum meretricis:
Isaiah 23 16 “ Sume citharam, circui civitatem, meretrix oblivioni tradita; bene cane, frequenta canticum, ut memoria tui sit ”.
Isaiah 23 17 Et erit: post septuaginta annos visitabit Dominus Tyrum, et redibit ad mercedes suas et rursum fornicabitur cum universis regnis terrae super faciem terrae. 
Isaiah 23 18 Et erunt negotiatio eius et merces eius sanctificatae Domino; non condentur neque reponentur, quia his, qui habitaverint coram Domino, erit negotiatio eius, ut manducent in saturitate et vestiantur splendide.
Isaiah 24 1 Ecce Dominus dissipat terram et frangit eam et conturbat faciem eius et dispergit habitatores eius.
Isaiah 24 2 Et erit sicut populus sic sacerdos, et sicut servus sic dominus eius, sicut ancilla sic domina eius, sicut emens sic ille qui vendit, sicut fenerator sic is qui mutuum accipit, sicut qui repetit sic qui debet.
Isaiah 24 3 Dissipatione dissipabitur terra et direptione praedabitur: Dominus enim locutus est verbum hoc.
Isaiah 24 4 Luget, languet terra, marcescit, languet orbis, marcescit altitudo simul cum terra. 
Isaiah 24 5 Et terra infecta est sub habitatoribus suis, quia transgressi sunt leges, violaverunt mandatum, dissipaverunt foedus sempiternum.
Isaiah 24 6 Propter hoc maledictio voravit terram, et poenas exsolverunt habitatores eius; ideoque imminuti sunt cultores eius, et relicti sunt homines pauci.
Isaiah 24 7 Luget mustum, emarcuit vitis, ingemiscunt omnes, qui laetabantur corde.
Isaiah 24 8 Cessavit gaudium tympanorum, quievit sonitus laetantium, cessavit gaudium citharae;
Isaiah 24 9 cum cantico non bibent vinum, amara erit potio bibentibus illam.
Isaiah 24 10 Attrita est civitas inanitatis, clausa est omnis domus, ut nemo introeat;
Isaiah 24 11 clamor est super vino in plateis, occidit omnis laetitia, translatum est gaudium terrae.
Isaiah 24 12 Relicta est in urbe solitudo, et in ruinam confracta est porta;
Isaiah 24 13 quia haec erunt in medio terrae, in medio populorum, quomodo si olivae excutiantur, et finita vindemia colligantur racemi.
Isaiah 24 14 Hi levabunt vocem suam, laudabunt maiestatem Domini, hinnient de mari.
Isaiah 24 15 Propter hoc in regionibus lucis glorificate Dominum, in insulis maris nomen Domini, Dei Israel.
Isaiah 24 16 A finibus terrae laudes audivimus: “ Gloria iusto ”. Et dixi: “ Secretum meum mihi, secretum meum mihi. Vae mihi! ”. Praevaricantes praevaricati sunt et praevaricatione praevaricantium praevaricati sunt.
Isaiah 24 17 Formido et fovea et laqueus super te, habitator terrae.
Isaiah 24 18 Et erit: qui fugerit a voce formidinis, cadet in foveam; et, qui ascenderit de fovea, tenebitur laqueo, quia cataractae de excelsis apertae sunt, et concussa sunt fundamenta terrae. 
Isaiah 24 19 Confractione confracta est terra, contritione contrita est terra, commotione commota est terra,
Isaiah 24 20 agitatione agitabitur terra sicut ebrius et fluctuabit quasi tabernaculum; et gravis erit super eam iniquitas eius, et corruet et non adiciet ut resurgat.
Isaiah 24 21 Et erit in die illa: visitabit Dominus super militiam caeli in excelso et super reges terrae super terram;
Isaiah 24 22 et congregabuntur et vincientur in lacu et claudentur in carcere; et post multos dies visitabuntur.
Isaiah 24 23 Et erubescet luna, et confundetur sol, quia regnavit Dominus exercituum in monte Sion et in Ierusalem et in conspectu senum suorum glorificabitur.
Isaiah 25 1 Domine, Deus meus es tu; exaltabo te, confitebor no mini tuo, quoniam fecisti mirabilia, cogitationes antiquas, fideles, veraces.
Isaiah 25 2 Quia posuisti civitatem in tumulum, urbem munitam in ruinam: arx superborum non amplius est civitas, in sempiternum non reaedificabitur.
Isaiah 25 3 Super hoc glorificabit te populus fortis, civitas gentium robustarum timebit te;
Isaiah 25 4 quia factus es fortitudo pauperi, fortitudo egeno in tribulatione sua, protectio a turbine, umbraculum ab aestu: spiritus enim robustorum quasi imber hiemalis.
Isaiah 25 5 Sicut aestus in arida tumultum superborum humiliabis; sicut aestus in umbra nubis canticum fortium reprimes.
Isaiah 25 6 Et faciet Dominus exercituum omnibus populis in monte hoc convivium pinguium, convivium vini meri, pinguium medullatorum, vini deliquati.
Isaiah 25 7 Et praecipitabit in monte isto faciem vinculi colligati super omnes populos et telam, quam orditus est super omnes nationes.
Isaiah 25 8 Praecipitabit mortem in sempiternum et absterget Dominus Deus lacrimam ab omni facie et opprobrium populi sui auferet de universa terra, quia Dominus locutus est.
Isaiah 25 9 Et dicetur in die illa: “ Ecce Deus noster iste, exspectavimus eum, ut salvaret nos; iste Dominus, sustinuimus eum: exsultabimus et laetabimur in salutari eius.
Isaiah 25 10 Quia requiescet manus Domini in monte isto ”. Et triturabitur Moab in loco suo, sicuti teruntur paleae in sterquilinio;
Isaiah 25 11 et extendet manus suas in medio eius, sicut extendit natans ad natandum; et humiliabitur superbia eius cum allisione manuum eius.
Isaiah 25 12 Et firmum munimentum murorum tuorum evertit, deiecit, prostravit in terram usque ad pulverem.
Isaiah 26 1 In die illa cantabitur canticum istud in terra Iudae: “ Urbs fortis nobis in salutem; posuit muros et antemurale.
Isaiah 26 2 Aperite portas, et ingrediatur gens iusta, quae servat fidem.
Isaiah 26 3 Propositum eius est firmum; servabis pacem, quia in te speravit.
Isaiah 26 4 Sperate in Dominum in saeculis aeternis, Dominus est petra aeterna.
Isaiah 26 5 Quia evertit habitantes in excelso, civitatem sublimem humiliabit; humiliabit eam usque ad terram, detrahet eam usque ad pulverem.
Isaiah 26 6 Conculcabit eam pes, pedes pauperis, gressus egenorum.
Isaiah 26 7 Semita iusti recta est; rectum callem iusti complanas.
Isaiah 26 8 Et in semita iudiciorum tuorum, Domine, speravimus in te; ad nomen tuum et ad memoriale tuum desiderium animae.
Isaiah 26 9 Anima mea desiderat te in nocte, sed et spiritu meo in praecordiis meis te quaero. Cum resplenduerint iudicia tua in terra, iustitiam discent habitatores orbis. 
Isaiah 26 10 Fit misericordia impio, non discet iustitiam; in terra probitatis inique gerit et non videt maiestatem Domini.
Isaiah 26 11 Domine, exaltata est manus tua, et non vident; videant confusi zelum tuum in populum, et ignis hostium tuorum devorabit eos.
Isaiah 26 12 Domine, dabis pacem nobis; omnia enim opera nostra operatus es nobis.
Isaiah 26 13 Domine Deus noster, possederunt nos domini absque te; tantum in te recordemur nominis tui.
Isaiah 26 14 Mortui non reviviscent, defuncti non resurgent; propterea visitasti et contrivisti eos et perdidisti omnem memoriam eorum. 
Isaiah 26 15 Auxisti gentem, Domine, auxisti gentem, glorificatus es; elongasti omnes terminos terrae.
Isaiah 26 16 Domine, in angustia quaesierunt te, fuderunt incantationem, castigatio tua in eis.
Isaiah 26 17 Sicut quae concipit, cum appropinquaverit ad partum dolens clamat in doloribus suis, sic facti sumus a facie tua, Domine.
Isaiah 26 18 Concepimus et parturivimus, quasi peperimus ventum. Salutes non fecimus in terra, ideo non nati sunt habitatores terrae.
Isaiah 26 19 Reviviscent mortui tui, interfecti mei resurgent. Expergiscimini et laudate, qui habitatis in pulvere, quia ros lucis ros tuus, et terra defunctos suos edet in lucem.
Isaiah 26 20 Vade, populus meus, intra in cubicula tua, claude ostia tua super te, abscondere modicum ad momentum, donec pertranseat indignatio.
Isaiah 26 21 Ecce enim Dominus egredietur de loco suo, ut visitet iniquitatem habitatoris terrae contra eum; et revelabit terra sanguinem suum et non operiet ultra interfectos suos ”.
Isaiah 27 1 In die illa visitabit Dominus in gladio suo duro et forti et grandi super Leviathan serpentem fugacem et super Leviathan serpentem tortuosum et occidet draconem, qui in mari est.
Isaiah 27 2 In die illa vinea erit iucunda; cantate ei.
Isaiah 27 3 Ego Dominus, qui servo eam; per singula momenta irrigabo eam. Ne forte visitetur contra eam, nocte et die servo eam.
Isaiah 27 4 Indignatio non est mihi. Quis dabit mihi spinam et veprem? In proelio gradiar super eam, succendam eam pariter,
Isaiah 27 5 nisi forte protectionem meam apprehendat, faciat pacem mecum, pacem faciat mecum.
Isaiah 27 6 Diebus futuris radices mittet Iacob, florebit et germinabit Israel, et implebunt faciem orbis fructibus.
Isaiah 27 7 Numquid iuxta plagam percutientis eum percussit eum? Aut, sicut occiduntur occisi eius, occisus est?
Isaiah 27 8 In mensura punit eum deiciens eum, impellit in spiritu suo duro, tempore quo spirat eurus.
Isaiah 27 9 Idcirco super hoc dimittetur iniquitas Iacob, et hic erit omnis fructus ablationis peccati eius: ut scilicet ponat omnes lapides altaris sicut lapides calcis comminutos, ne exstent luci et thymiateria.
Isaiah 27 10 Civitas enim munita desolata est, habitaculum derelictum et dimissum quasi desertum; ibi pascetur vitulus et ibi accubabit et consumet arbusta eius.
Isaiah 27 11 In siccitate frondes illius conterentur; mulieres venient et comburent eas. Ipse enim non est populus sapiens, propterea non miserebitur eius, qui fecit eum, et, qui formavit eum, non parcet ei.
Isaiah 27 12 Et erit: in die illa percutiet spicas Dominus a Flumine usque ad torrentem Aegypti; et vos congregabimini unus et unus, filii Israel.
Isaiah 27 13 Et erit: in die illa clangetur in tuba magna; et venient, qui perditi fuerant de terra Assyriorum, et qui eiecti erant in terra Aegypti, et adorabunt Dominum in monte sancto in Ierusalem.
Isaiah 28 1 Vae coronae superbiae ebriorum Ephraim et flori decidenti gloriae maiestatis eius, qui erant in vertice vallis pinguissimae, errantes a vino!
Isaiah 28 2 Ecce validus et fortis Domino sicut impetus grandinis, turbo confringens, sicut impetus aquarum multarum inundantium, et deiciet in terram violenter.
Isaiah 28 3 Pedibus conculcabitur corona superbiae ebriorum Ephraim;
Isaiah 28 4 et erit flos decidens gloriae maiestatis eius, qui est super verticem vallis pinguium, quasi ficus praecox ante messem, quam quis, ut viderit, manu statim arreptam devorabit.
Isaiah 28 5 In die illa erit Dominus exercituum corona gloriae et sertum maiestatis residuo populi sui
Isaiah 28 6 et spiritus iudicii sedenti ad iudicandum et fortitudo vertentibus proelium usque ad portam.
Isaiah 28 7 Verum hi quoque prae vino vacillant et prae ebrietate nutant; sacerdos et propheta vacillant prae ebrietate, absorpti sunt a vino, nutant in ebrietate, vacillant in visione, fluctuant in iudicio.
Isaiah 28 8 Omnes enim mensae repletae sunt vomitu sordiumque, ita ut non esset ultra locus.
Isaiah 28 9 Quem docebit scientiam? Et quem intellegere faciet auditum? Ablactatos a lacte, avulsos ab uberibus.
Isaiah 28 10 Etenim praeceptum ad praeceptum, praeceptum ad praeceptum, regula ad regulam, regula ad regulam, modicum ibi, modicum ibi.
Isaiah 28 11 Balbis enim labiis et lingua altera loquetur ad populum istum,
Isaiah 28 12 cui dixerat: “ Haec requies, reficite lassum; et hoc est refrigerium ”. Et noluerunt audire.
Isaiah 28 13 Et erit eis verbum Domini: “ Praeceptum ad praeceptum, praeceptum ad praeceptum, regula ad regulam, regula ad regulam, modicum ibi, modicum ibi ”, ut vadant et cadant retrorsum et conterantur et illaqueentur et capiantur.
Isaiah 28 14 Propter hoc audite verbum Domini, viri illusores, qui dominamini super populum meum, qui est in Ierusalem.
Isaiah 28 15 Dixistis enim: “ Percussimus foedus cum morte et cum inferno fecimus pactum; flagellum inundans cum transierit, non veniet super nos, quia posuimus mendacium spem nostram et in fallacia absconditi sumus ”.
Isaiah 28 16 Idcirco haec dicit Dominus Deus: “ Ecce ego fundamentum ponam in Sion, lapidem, lapidem probatum, angularem, pretiosum, fundatum; qui crediderit, non turbabitur.
Isaiah 28 17 Et ponam iudicium tamquam normam et iustitiam tamquam perpendiculum; et subvertet grando spem mendacii, et latibulum aquae inundabunt.
Isaiah 28 18 Et delebitur foedus vestrum cum morte, et pactum vestrum cum inferno non stabit; flagellum inundans cum transierit, eritis ei in conculcationem.
Isaiah 28 19 Quandocumque pertransierit, tollet vos; quoniam mane diluculo pertransibit, in die et in nocte, et erit tantummodo horrendum intellegere auditum ”.
Isaiah 28 20 Coangustatum est enim stratum, ut quis se extendat, et pallium brevius, ut quis se operire possit.
Isaiah 28 21 Sicut enim in monte Pharasim stabit Dominus, sicut in valle, quae est in Gabaon, irascetur, ut faciat opus suum, novum opus suum, ut operetur operationem suam, peregrinam operationem suam.
Isaiah 28 22 Et nunc nolite illudere, ne forte constringantur vincula vestra; decretum enim destructionis audivi a Domino, Deo exercituum, super universam terram.
Isaiah 28 23 Auribus percipite et audite vocem meam, attendite et audite eloquium meum.
Isaiah 28 24 Numquid tota die arat arans, ut serat, proscindit et sarrit humum suam?
Isaiah 28 25 Nonne, cum adaequaverit faciem eius, spargit nigellam et serit cuminum, ponit triticum et hordeum et far in finibus suis?
Isaiah 28 26 Erudit enim illum recte, Deus suus docet illum.
Isaiah 28 27 Non enim in serris trituratur nigella, nec rota plaustri super cuminum circuit; sed in virga excutitur nigella, et cuminum in baculo.
Isaiah 28 28 Numquid comminuitur triticum? Verum non in perpetuum triturans triturabit illum, neque vexabit eum rota plaustri, nec ungulis suis comminuet eum.
Isaiah 28 29 Et hoc a Domino, Deo exercituum, exivit; mirabile fecit consilium, magnificavit sapientiam.
Isaiah 29 1 Vae Ariel, Ariel, civitas, quam circumdedit David! Addite annum ad annum, sollemnitates evolvantur;
Isaiah 29 2 et circumvallabo Ariel, et erit maeror et maestitia, et erit mihi quasi Ariel.
Isaiah 29 3 Et circumdabo te quasi sphaeram et iaciam contra te aggerem et munimenta ponam in obsidionem tuam.
Isaiah 29 4 Humiliaberis, de terra loqueris, et de pulvere vix audietur eloquium tuum, et erit quasi pythonis de terra vox tua, et de humo eloquium tuum mussitabit.
Isaiah 29 5 Et erit sicut pulvis tenuis multitudo superborum tuorum, et sicut palea volans multitudo fortium. Eritque repente confestim,
Isaiah 29 6 a Domino exercituum visitaberis in tonitruo et commotione terrae, magno fragore, turbine et tempestate et flamma ignis devorantis.
Isaiah 29 7 Et erit sicut somnium visionis nocturnae multitudo omnium gentium, quae dimicant contra Ariel, et omnes, qui pugnant contra eam et contra munimenta eius et oppressores eius;
Isaiah 29 8 Et sicut somniat esuriens, et ecce comedit, cum autem fuerit expergefactus, vacua est anima eius; et sicut somniat sitiens, et ecce bibit et, postquam fuerit expergefactus, lassus adhuc sitit, et anima eius vacua est, sic erit multitudo omnium gentium dimicantium contra montem Sion. 
Isaiah 29 9 Obstupescite et admiramini, excaecamini et caeci estote, inebriamini et non a vino, vacillate et non ab ebrietate.
Isaiah 29 10 Quoniam miscuit vobis Dominus spiritum soporis, clausit oculos vestros et capita vestra operuit.
Isaiah 29 11 Et erit vobis visio omnis sicut verba libri signati; quem cum dederint scienti litteras dicentes: “ Lege istum ”, respondebit: “ Non possum, signatus est enim ”. 
Isaiah 29 12 Et dabitur liber nescienti litteras diceturque ei: “ Lege ”, et respondebit: “ Nescio litteras ”.
Isaiah 29 13 Et dixit Dominus: “ Eo quod appropinquat populus iste ore suo et labiis suis glorificat me, cor autem eius longe est a me, et est timor eorum erga me velut mandatum hominum perceptum,
Isaiah 29 14 ideo ecce ego addam ut admirationem faciam populo huic miraculo grandi et stupendo: peribit sapientia sapientium eius, et prudentia prudentium eius abscondetur ”.
Isaiah 29 15 Vae, qui profunde a Domino consilium abscondunt, quorum sunt in tenebris opera, et dicunt: “ Quis videt nos, et quis novit nos? ”.
Isaiah 29 16 Perversa cogitatio vestra! Numquid quasi lutum reputabitur figulus, ut dicat opus factori suo: “ Non fecisti me ”; et figmentum dicat fictori suo: “ Non intellegis ”?
Isaiah 29 17 Nonne adhuc in modico et in brevi convertetur Libanus in hortum, et hortus in saltum reputabitur?
Isaiah 29 18 Et audient in die illa surdi verba libri, et de tenebris et caligine oculi caecorum videbunt.
Isaiah 29 19 Et addent mites in Domino laetitiam, et pauperrimi hominum in Sancto Israel exsultabunt;
Isaiah 29 20 quoniam defecit, qui praevalebat, consummatus est illusor, et succisi sunt omnes, qui vigilabant super iniquitatem,
Isaiah 29 21 qui peccare faciebant homines in verbo et arguentem in porta supplantabant et deiecerunt inanibus verbis iustum.
Isaiah 29 22 Propter hoc haec dicit Dominus ad domum Iacob, qui redemit Abraham: “ Non modo confundetur Iacob, nec modo vultus eius erubescet;
Isaiah 29 23 sed, cum viderit opera manuum mearum, in medio sui sanctificabunt nomen meum et sanctificabunt Sanctum Iacob et Deum Israel pavebunt,
Isaiah 29 24 et scient errantes spiritu sapientiam, et mussitatores discent doctrinam ”.
Isaiah 30 1 “ Vae, filii desertores, dicit Dominus, eo quod facitis consilium et non ex me, et pactum statuitis et non per spiritum meum, ut addatis peccatum super peccatum!
Isaiah 30 2 Qui ambulatis, ut descendatis in Aegyptum, et os meum non interrogastis, sperantes auxilium in fortitudine pharaonis et habentes fiduciam in umbra Aegypti.
Isaiah 30 3 Et erit vobis fortitudo pharaonis in confusionem, et fiducia sub umbra Aegypti in ignominiam.
Isaiah 30 4 Cum fuerint enim in Tani principes tui, et nuntii tui usque ad Hanes pervenerint,
Isaiah 30 5 omnes confundentur super populo, qui eis prodesse non potest; non erit in auxilium et in utilitatem sed in confusionem et opprobrium ”. 
Isaiah 30 6 Oraculum iumentorum Nageb. In terra tribulationis et angustiae, leaenae et leonis rugientis, viperae et draconis volantis portant super umeros iumentorum divitias suas et super gibbum camelorum thesauros suos ad populum, qui eis prodesse non poterit.
Isaiah 30 7 Aegyptus enim frustra et vane auxiliabitur; ideo vocavi Rahab otiosam.
Isaiah 30 8 Nunc ingredere, scribe coram eis super buxum et in libro diligenter exara illud, et erit in posterum in testimonium usque in aeternum.
Isaiah 30 9 Populus enim rebellis est, et filii mendaces, filii nolentes audire legem Domini;
Isaiah 30 10 qui dicunt videntibus: “ Nolite videre ” et aspicientibus: “ Nolite aspicere nobis ea, quae recta sunt; loquimini nobis placentia, aspicite nobis illusiones.
Isaiah 30 11 Recedite a via, declinate a semita, tollite a facie nostra Sanctum Israel ”.
Isaiah 30 12 Propterea haec dicit Sanctus Israel: “ Pro eo quod reprobastis verbum hoc et sperastis in perversitatem et in perfidiam et innixi estis super eis,
Isaiah 30 13 propterea erit vobis iniquitas haec sicut interruptio cadens, locus tumens in muro excelso, cuius confractio subito, dum non speratur, venit improviso;
Isaiah 30 14 et comminuetur, sicut conteritur lagoena figuli, contritione absque misericordia, et non invenietur de fragmentis eius testa, in qua capiatur igniculus de incendio, aut hauriatur aqua de fovea ”.
Isaiah 30 15 Quia haec dixit Dominus Deus, Sanctus Israel: “ In conversione et quiete salvi eritis; in silentio et in spe erit fortitudo vestra ”. Et noluistis 
Isaiah 30 16 et dixistis: “ Nequaquam, sed super equis fugiemus ”, ideo fugietis; et: “ Super veloces ascendemus ”, ideo veloces erunt, qui persequentur vos.
Isaiah 30 17 Mille pavebunt a facie terroris unius, et a facie terroris quinque fugietis, donec relinquamini quasi malus in vertice montis et quasi signum super collem.
Isaiah 30 18 Propterea exspectat Dominus, ut misereatur vestri, et ideo exaltabitur parcens vobis, quia Deus iudicii Dominus; beati omnes, qui exspectant eum.
Isaiah 30 19 Nam, popule Sion, qui habitas in Ierusalem, plorans nequaquam plorabis: miserans miserebitur tui ad vocem clamoris tui; statim ut audierit, respondebit tibi. 
Isaiah 30 20 Et dabit vobis Dominus panem angustiae et aquam afflictionis, sed non amplius avolabit a te doctor tuus; et erunt oculi tui videntes praeceptorem tuum,
Isaiah 30 21 et aures tuae audient verbum post tergum monentis: “ Haec via, ambulate in ea ”, si declinaveritis ad dexteram vel ad sinistram.
Isaiah 30 22 Et contaminabis laminas sculptilium argentorum tuorum et vestimentum conflatilis aurei tui; disperges ea sicut immunditiam menstruatae. “ Egredere ” dices ei.
Isaiah 30 23 Et dabit pluviam semini tuo, quod seminaveris in terra, et panis frugum terrae erit uberrimus et pinguis; pascetur pecus tuum in die illo, agnus in pascuis spatiosis,
Isaiah 30 24 et boves tui et asini, qui operantur terram, commixtum migma comedent ventilatum in pala et ventilabro.
Isaiah 30 25 Et erunt super omnem montem excelsum et super omnem collem elevatum rivi currentium aquarum in die interfectionis multorum, cum ceciderint turres.
Isaiah 30 26 Et erit lux lunae sicut lux solis, et lux solis erit septempliciter sicut lux septem dierum in die, qua alligaverit Dominus vulnus populi sui et percussuram plagae eius sanaverit.
Isaiah 30 27 Ecce nomen Domini venit de longinquo, ardens furor eius, et gravis eius fragor; labia eius repleta sunt indignatione, et lingua eius quasi ignis devorans.
Isaiah 30 28 Spiritus eius velut torrens inundans, usque ad collum pertingens, ad cribrandas gentes in cribro funesto, et frenum dolosum in maxillis populorum.
Isaiah 30 29 Canticum erit vobis sicut nox sanctificatae sollemnitatis, et laetitia cordis sicut eius, qui ad sonum tibiae pergit in montem Domini, ad petram Israel.
Isaiah 30 30 Et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis, in turbine et in imbre et in lapide grandinis.
Isaiah 30 31 A voce enim Domini pavebit Assyrius virga percussus.
Isaiah 30 32 Et erit omnis ictus baculi percutientis, quem requiescere faciet Dominus super eum in tympanis et citharis, et in bellis agitatis expugnabit eos.
Isaiah 30 33 Praeparata est enim ab heri Topheth, praeparata, profunda et dilatata, in pyra eius ignis et ligna multa; flatus Domini sicut torrens sulphuris succendit eam.
Isaiah 31 1 Vae, qui descendunt in Aegyptum ad auxilium, in equis sperantes et habentes fiduciam super quadrigis, quia multae sunt, et super equitibus, quia praevalidi nimis, et non intendunt in Sanctum Israel et Dominum non requirunt!
Isaiah 31 2 Tamen et ipse sapiens adducit malum et verba sua non retractat; et consurget contra domum pessimorum et contra auxilium operantium iniquitatem.
Isaiah 31 3 Aegyptius homo et non Deus, et equi eorum caro et non spiritus; et Dominus inclinabit manum suam, et corruet auxiliator, et cadet, cui praestatur auxilium, simulque omnes consumentur.
Isaiah 31 4 Quia haec dicit Dominus ad me: “ Quomodo si rugit leo et catulus leonis super praedam suam, cum occurrerit ei multitudo pastorum, a voce eorum non formidabit et a multitudine eorum non pavebit, sic descendet Dominus exercituum, ut proelietur super montem Sion et super collem eius.
Isaiah 31 5 Sicut aves volantes, sic proteget Dominus exercituum Ierusalem, protegens et liberans, parcens et salvans ”.
Isaiah 31 6 Convertimini ad eum, a quo penitus recesseratis, filii Israel.
Isaiah 31 7 In die enim illa abiciet vir idola argentea sua et idola aurea sua, quae fecerunt vobis manus vestrae in peccatum;
Isaiah 31 8 et cadet Assyria in gladio non viri, et gladius non hominis vorabit eum, et fugiet a facie gladii, et iuvenes eius vectigales erunt.
Isaiah 31 9 Et fortitudo eius prae terrore transibit, et pavebunt signum principes eius, dixit Dominus, cuius ignis est in Sion, et caminus eius in Ierusalem.
Isaiah 32 1 Ecce in iustitia regnabit rex, et principes in iudicio praee runt.
Isaiah 32 2 Et erit vir sicut latibulum a vento et refugium a tempestate, sicut rivi aquarum in sitiente terra et umbra petrae magnae in terra arida.
Isaiah 32 3 Non caligabunt oculi videntium, et aures audientium diligenter auscultabunt,
Isaiah 32 4 et cor stultorum intelleget scientiam, et lingua balborum velociter loquetur et plane.
Isaiah 32 5 Non vocabitur ultra is, qui insipiens est, nobilis, neque fraudulentus appellabitur maior;
Isaiah 32 6 stultus enim fatua loquitur, et cor eius cogitat iniquitatem, ut perficiat impietatem et loquatur contra Dominum errores et vacuam faciat animam esurientem et potum sitienti auferat.
Isaiah 32 7 Fraudulenti fraudes pessimae sunt; ipse enim cogitationes concinnat ad perdendos mites in sermone mendaci, etiam quando pauper iudicium vindicat.
Isaiah 32 8 Nobilis vero consilia nobilia dat et ipse ad nobilia assurget.
Isaiah 32 9 Mulieres vanae, surgite, audite vocem meam; filiae confidentes, percipite auribus eloquium meum.
Isaiah 32 10 Post dies enim et annum vos pavebitis confidentes; consummata est enim vindemia, collectio ultra non veniet.
Isaiah 32 11 Obstupescite, vanae; pavete, confidentes, exuite vos et nudate vos, accingite lumbos vestros.
Isaiah 32 12 Super ubera plangite, super regione desiderabili, super vinea fertili.
Isaiah 32 13 Super humum populi mei spinae et vepres ascendent, super omnes domos gaudii, super civitatem exsultantem.
Isaiah 32 14 Domus enim dimissa est; multitudo urbis relicta est, Ophel et Bahan erunt speluncae usque in aeternum, gaudium onagrorum, pascua gregum,
Isaiah 32 15 donec effundatur super nos spiritus de excelso. Et erit desertum in hortum, et hortus in saltum reputabitur,
Isaiah 32 16 et habitabit in solitudine iudicium, et iustitia in horto sedebit;
Isaiah 32 17 et erit opus iustitiae pax, et cultus iustitiae silentium, et securitas usque in sempiternum.
Isaiah 32 18 Et sedebit populus meus in habitatione pacis et in tabernaculis fiduciae et in locis securis.
Isaiah 32 19 Et penitus cadet saltus, et profunde deprimetur civitas.
Isaiah 32 20 Beati, qui seminatis super omnes aquas, immittentes pedem bovis et asini.
Isaiah 33 1 Vae, qui praedaris, cum nemo te praedatus sit; qui devastas, cum nemo te devastaverit! Cum consummaveris depraedationem, depraedaberis; cum perfeceris devastationem, te devastabunt.
Isaiah 33 2 Domine, miserere nostri, te enim exspectavimus; esto brachium nostrum in mane et salus nostra in tempore tribulationis.
Isaiah 33 3 A voce fragoris fugerunt populi, ab exaltatione tua dispersae sunt gentes.
Isaiah 33 4 Et congregabuntur spolia, sicut colligitur bruchus; sicut discurrunt locustae, ad ea discurritur.
Isaiah 33 5 Sublimis est Dominus, quoniam habitat in excelso; implet Sion iudicio et iustitia.
Isaiah 33 6 Et erit firmitas in temporibus tuis; divitiae salutis sapientia et scientia: timor Domini ipse est thesaurus eius.
Isaiah 33 7 Ecce praecones clamabunt foris, angeli pacis amare flebunt.
Isaiah 33 8 Dissipatae sunt viae, cessavit transiens per semitam; irritum fecit pactum, reiecit testes, non reputavit homines.
Isaiah 33 9 Luget et elanguescit terra, confusus est Libanus et obsorduit, et factus est Saron sicut desertum, et exaruerunt Basan et Carmelus.
Isaiah 33 10 “ Nunc consurgam, dicit Dominus, nunc exaltabor, nunc sublevabor.
Isaiah 33 11 Concipietis fenum, parietis stipulam; spiritus meus ut ignis vorabit vos.
Isaiah 33 12 Et erunt populi fornaces calcis: spinae congregatae igne comburentur.
Isaiah 33 13 Audite, qui longe estis, quae fecerim, et cognoscite, vicini, fortitudinem meam ”.
Isaiah 33 14 Conterriti sunt in Sion peccatores, possedit tremor impios. Quis poterit habitare de vobis cum igne devorante? Quis habitabit ex vobis cum ardoribus sempiternis?
Isaiah 33 15 Qui ambulat in iustitiis et loquitur aequitates, qui reicit lucra ex rapinis et excutit manus suas, ne munera accipiat, qui obturat aures suas, ne audiat sanguinem, et claudit oculos suos, ne videat malum:
Isaiah 33 16 iste in excelsis habitabit, munimenta saxorum refugium eius; panis ei datus est, aquae eius fideles sunt.
Isaiah 33 17 Regem in decore suo videbunt oculi tui, cernent terram longinquam.
Isaiah 33 18 Cor tuum cum timore inquiret: “ Ubi est scriba? Ubi ponderator? Ubi computator turrium? ”.
Isaiah 33 19 Populum impudentem non videbis, populum profundi sermonis, ininterpretabilis, linguae barbarae absque intellegentia.
Isaiah 33 20 Respice Sion civitatem sollemnitatum nostrarum! Oculi tui videbunt Ierusalem, habitationem securam, tabernaculum quod nequaquam transferri poterit; nec auferentur clavi eius in sempiternum, et omnes funiculi eius non rumpentur.
Isaiah 33 21 Quia ibi potens Dominus pro nobis loco fluviorum, rivorum late patentium; non transibit ibi navis remigum, neque navis magna transgredietur eum.
Isaiah 33 22 Dominus enim iudex noster, Dominus legifer noster, Dominus rex noster: ipse salvabit nos.
Isaiah 33 23 Laxati sunt funiculi tui nec sustinent malum suum, ut dilatare velum non queant. Tunc divident caeci praedam multam; claudi diripient rapinam.
Isaiah 33 24 Nec dicet incola: “ Elangui ”. Populus, qui habitat in ea, auferetur ab eo iniquitas.
Isaiah 34 1 Accedite, gentes, ad audien dum; et populi, attendite. Audiat terra et plenitudo eius, orbis et omne germen eius.
Isaiah 34 2 Quia indignatio Domini super omnes gentes, et furor super universam militiam eorum: ad interitum devovit eos et dedit eos in occisionem.
Isaiah 34 3 Interfecti eorum proicientur, et de cadaveribus eorum ascendet foetor; dissolventur montes sanguine eorum.
Isaiah 34 4 Et tabescet omnis militia caelorum, et complicabuntur sicut liber caeli, et omnis militia eorum defluet, sicut defluit folium de vinea et arida frons de ficu.
Isaiah 34 5 Quoniam inebriatus est in caelo gladius meus: ecce super Edom descendet et super populum interfectionis meae ad iudicium.
Isaiah 34 6 Gladius Domini repletus est sanguine, incrassatus est adipe, de sanguine agnorum et hircorum, de adipe viscerum arietum; victima enim Domini in Bosra, et interfectio magna in terra Edom.
Isaiah 34 7 Cadunt bubali cum eis, iuvenci cum tauris; inebriabitur terra eorum sanguine, et humus eorum adipe pinguium,
Isaiah 34 8 quia dies ultionis Domini, annus retributionum ad vindicandam Sion.
Isaiah 34 9 Et convertentur torrentes eius in picem, et humus eius in sulphur, et erit terra eius in picem ardentem.
Isaiah 34 10 Nocte et die non exstinguetur, in sempiternum ascendet fumus eius, a generatione in generationem desolabitur, in saecula saeculorum non erit transiens per eam.
Isaiah 34 11 Et possidebunt illam onocrotalus et ericius, noctua et corvus habitabunt in ea; et extendet super eam mensuram solitudinis et perpendiculum desolationis.
Isaiah 34 12 Nobiles eius non erunt, nec regnum proclamabunt; et omnes principes eius erunt in nihilum.
Isaiah 34 13 Et orientur in domibus eius spinae, urticae et paliurus in munitionibus eius; et erit cubile draconum et pascua struthionum.
Isaiah 34 14 Et occurrent hyaenae thoibus, et pilosus clamat ad amicum suum; ibi cubat lamia et invenit sibi requiem.
Isaiah 34 15 Ibi nidificat serpens ovaque deponit et circumfodit et fovet in umbra eius; illuc congregantur milvi alter ad alterum.
Isaiah 34 16 Requirite in libro Domini et legite: unum ex eis non deest, alter alterum exspectare non debet; quia os Domini praecepit, et spiritus eius ipse congregavit ea. 
Isaiah 34 17 Et ipse misit eis sortem, et manus eius divisit terram illis in mensura; usque in aeternum possidebunt eam, in generatione et generatione habitabunt in ea.
Isaiah 35 1 Laetentur deserta et invia, et exsultet solitudo et floreat quasi lilium.
Isaiah 35 2 Germinet et exsultet laetabunda et laudans. Gloria Libani data est ei, decor Carmeli et Saron; ipsi videbunt gloriam Domini, maiestatem Dei nostri.
Isaiah 35 3 Confortate manus dissolutas et genua debilia roborate.
Isaiah 35 4 Dicite pusillanimis: “ Confortamini, nolite timere! Ecce Deus vester, ultio veniet, retributio Dei; ipse veniet et salvabit vos ”.
Isaiah 35 5 Tunc aperientur oculi caecorum, et aures surdorum patebunt.
Isaiah 35 6 Tunc saliet sicut cervus claudus, et exsultabit lingua mutorum, quia erumpent in deserto aquae, et torrentes in solitudine.
Isaiah 35 7 Et terra arida erit in stagnum, et sitiens in fontes aquarum; in cubilibus, in quibus dracones habitabant, erit locus calami et iunci.
Isaiah 35 8 Et erit ibi semita et via; et via sancta vocabitur: non transibit per eam pollutus; et erit eis directa via, ita ut stulti non errent per eam.
Isaiah 35 9 Non erit ibi leo, et rapax bestia non ascendet per eam nec invenietur ibi; et ambulabunt, qui liberati fuerint,
Isaiah 35 10 et redempti a Domino revertentur. Et venient in Sion cum laude, et laetitia sempiterna super caput eorum: gaudium et laetitiam obtinebunt, et fugiet maeror et gemitus.
Isaiah 36 1 Et factum est in quarto deci mo anno regis Ezechiae, ascendit Sennacherib rex Assyriorum super omnes civitates Iudae munitas et cepit eas. 
Isaiah 36 2 Et misit rex Assyriorum Rabsacen de Lachis in Ierusalem ad regem Ezechiam in manu gravi, et stetit in aquaeductu piscinae superioris in via agri fullonis. 
Isaiah 36 3 Et egressus est ad eum Eliachim filius Helciae, qui erat super domum, et Sobna scriba et Ioah filius Asaph a commentariis. 
Isaiah 36 4 Et dixit ad eos Rabsaces: “ Dicite Ezechiae: Haec dicit rex magnus, rex Assyriorum: Quae est ista fiducia, qua confidis? 
Isaiah 36 5 Dixisti: “ Verbum labiorum est consilium et fortitudo ad bellum”. Nunc super quem habes fiduciam, quia recessisti a me? 
Isaiah 36 6 Ecce confidis super baculum arundineum confractum istum, super Aegyptum; cui si innixus fuerit homo, intrabit in manum eius et perforabit eam: sic pharao rex Aegypti omnibus, qui confidunt in eo. 
Isaiah 36 7 Quod si responderis mihi: “In Domino Deo nostro confidimus”; nonne ipse est, cuius abstulit Ezechias excelsa et altaria et dixit Iudae et Ierusalem: “Coram altari isto adorabitis”? 
Isaiah 36 8 Et nunc sponde domino meo regi Assyriorum, et dabo tibi duo milia equorum, si poteris ex te praebere ascensores eorum. 
Isaiah 36 9 Et quomodo averteris faciem unius ex servis domini mei minoribus? Et tamen confidis in Aegypto, in quadriga et in equitibus; 
Isaiah 36 10 et nunc, numquid sine Domino ascendi ad terram istam, ut disperderem eam? Dominus dixit ad me: “Ascende super terram istam et disperde eam” ”.
Isaiah 36 11 Et dixit Eliachim et Sobna et Ioah ad Rabsacen: “Loquere ad servos tuos Aramaice; intellegimus enim. Ne loquaris ad nos Iudaice in auribus populi, qui est super murum ”. 
Isaiah 36 12 Et dixit Rabsaces: “ Numquid ad dominum tuum et ad te misit me dominus meus, ut loquerer omnia verba ista? Et non potius ad viros, qui sedent in muro, ut comedant stercora sua et bibant urinam suam vobiscum? ”.
Isaiah 36 13 Et stetit Rabsaces et clamavit voce magna Iudaice et dixit: “ Audite verba regis magni, regis Assyriorum: 
Isaiah 36 14 Haec dicit rex: Non seducat vos Ezechias, quia non poterit eruere vos. 
Isaiah 36 15 Et non vobis tribuat fiduciam Ezechias super Domino dicens: “Eruens liberabit nos Dominus; non dabitur civitas ista in manu regis Assyriorum”. 
Isaiah 36 16 Nolite audire Ezechiam. Haec enim dicit rex Assyriorum: Facite mecum benedictionem et egredimini ad me; et comedite unusquisque vineam suam et unusquisque ficum suam, et bibite unusquisque aquam de cisterna sua, 
Isaiah 36 17 donec veniam et tollam vos ad terram, quae est ut terra vestra, terram frumenti et vini, terram panis et vinearum. 
Isaiah 36 18 Ne illudat vos Ezechias dicens: “Dominus liberabit nos”. Numquid liberaverunt dii gentium unusquisque terram suam de manu regis Assyriorum? 
Isaiah 36 19 Ubi sunt dii Emath et Arphad? Ubi sunt dii Sepharvaim? Numquid liberaverunt Samariam de manu mea? 
Isaiah 36 20 Quinam ex omnibus diis terrarum istarum eruerunt terram suam de manu mea? Numquid eruet Dominus Ierusalem de manu mea? ”.
Isaiah 36 21 Et siluerunt et non responderunt ei verbum; mandaverat enim rex dicens: “ Ne respondeatis ei ”. 
Isaiah 36 22 Et ingressus est Eliachim filius Helciae, qui erat super domum, et Sobna scriba et Ioah filius Asaph a commentariis ad Ezechiam scissis vestibus; et nuntiaverunt ei verba Rabsacis.
Isaiah 37 1 Et factum est cum audisset rex Ezechias, scidit vestimen ta sua et obvolutus est sacco et intravit in domum Domini; 
Isaiah 37 2 et misit Eliachim, qui erat super domum, et Sobnam scribam et seniores de sacerdotibus opertos saccis ad Isaiam filium Amos prophetam, 
Isaiah 37 3 et dixerunt ad eum: “ Haec dicit Ezechias: Dies tribulationis et correptionis et contumeliae dies haec, quia venerunt filii usque ad partum, et virtus non est pariendi. 
Isaiah 37 4 Forsitan audiet Dominus Deus tuus verba Rabsacis, quem misit rex Assyriorum, dominus suus, ad blasphemandum Deum viventem, et puniet sermones, quos audivit Dominus Deus tuus; leva ergo orationem pro reliquiis, quae repertae sunt ”.
Isaiah 37 5 Et venerunt servi regis Ezechiae ad Isaiam; 
Isaiah 37 6 et dixit ad eos Isaias: “Haec dicetis domino vestro: Haec dicit Dominus: Ne timeas a facie verborum, quae audisti, quibus blasphemaverunt pueri regis Assyriorum me. 
Isaiah 37 7 Ecce ego dabo ei spiritum, et audiet nuntium et revertetur ad terram suam, et corruere eum faciam gladio in terra sua ”.
Isaiah 37 8 Reversus est autem Rabsaces et invenit regem Assyriorum proeliantem adversus Lobnam; audierat enim quia profectus esset de Lachis. 
Isaiah 37 9 Et audivit de Tharaca rege Aethiopiae dicentes: “ Egressus est, ut pugnet contra te ”. Quod cum audisset, misit nuntios ad Ezechiam dicens: 
Isaiah 37 10 “ Haec dicetis Ezechiae regi Iudae loquentes: Non te decipiat Deus tuus, in quo tu confidis, dicens: “Non dabitur Ierusalem in manu regis Assyriorum”. 
Isaiah 37 11 Ecce tu audisti omnia, quae fecerunt reges Assyriorum omnibus terris, quas ad interitum devoverunt, et tu poteris liberari? 
Isaiah 37 12 Numquid eruerunt eos dii gentium, quos subverterunt patres mei, Gozan et Charran et Reseph et filios Eden, qui erant in Thelassar? 
Isaiah 37 13 Ubi est rex Emath et rex Arphad et rex urbis Sepharvaim, Ana et Ava? ”.
Isaiah 37 14 Et tulit Ezechias epistulam de manu nuntiorum et legit eam. Et ascendit in domum Domini et expandit eam Ezechias coram Domino.
Isaiah 37 15 Et oravit Ezechias ad Dominum dicens:
Isaiah 37 16 “ Domine exercituum, Deus Israel, qui sedes super cherubim, tu es Deus solus omnium regnorum terrae, tu fecisti caelum et terram. 
Isaiah 37 17 Inclina, Domine, aurem tuam et audi; aperi, Domine, oculos tuos et vide et audi omnia verba Sennacherib, quae misit ad blasphemandum Deum viventem. 
Isaiah 37 18 Vere enim, Domine, dissipaverunt reges Assyriorum gentes et regiones earum 
Isaiah 37 19 et dederunt deos earum igni: non enim erant dii, sed opera manuum hominum, lignum et lapis; et comminuerunt eos. 
Isaiah 37 20 Et nunc, Domine Deus noster, salva nos de manu eius; et cognoscant omnia regna terrae quia tu, Domine, es solus Deus ”.
Isaiah 37 21 Et misit Isaias filius Amos ad Ezechiam dicens: “ Haec dicit Dominus, Deus Israel: Pro quibus rogasti me de Sennacherib rege Assyriorum, 
Isaiah 37 22 hoc est verbum, quod locutus est Dominus super eum: Despexit te, subsannavit te virgo filia Sion; post te caput movit filia Ierusalem.
Isaiah 37 23 Cui exprobrasti et quem blasphemasti? Et super quem exaltasti vocem et levasti altitudinem oculorum tuorum? Contra Sanctum Israel!
Isaiah 37 24 In manu servorum tuorum exprobrasti Domino et dixisti: “In multitudine quadrigarum mearum ego ascendi altitudinem montium, iuga Libani; et succidi excelsa cedrorum eius et electas abietes illius et introivi altitudinem summitatis eius, silvam condensam.
Isaiah 37 25 Ego fodi et bibi aquam alienam et exsiccavi vestigio pedis mei omnes rivos Aegypti”.
Isaiah 37 26 Numquid non audisti? A saeculo feci illud; a diebus antiquis ego plasmavi illud et nunc adduxi, ut fiat in eradicationem, in lapides eversos civitates munitae.
Isaiah 37 27 Habitatores earum breviata manu contremuerunt et confusi sunt; facti sunt sicut fenum agri et gramen viride et herba tectorum, quae exaruit a facie austri.
Isaiah 37 28 Sessionem tuam et egressum tuum et introitum tuum cognovi et insaniam tuam contra me.
Isaiah 37 29 Cum fureris adversum me, et superbia tua ascenderit in aures meas, ponam circulum in naribus tuis et frenum in labiis tuis et reducam te in viam, per quam venisti.
Isaiah 37 30 Tibi autem hoc erit signum: Comedantur hoc anno, quae colligi poterunt, et in anno secundo, quae sponte nascuntur; in anno autem tertio seminate et metite et plantate vineas et comedite fructum earum.
Isaiah 37 31 Et mittet id, quod salvatum fuerit de domo Iudae, quod reliquum est, radicem deorsum et faciet fructum sursum.
Isaiah 37 32 Quia de Ierusalem exibit residuum, et, quod salvum fuerit, de monte Sion. Zelus Domini exercituum faciet istud.
Isaiah 37 33 Propterea haec dicit Dominus de rege Assyriorum: Non introibit civitatem hanc et non iaciet ibi sagittam et non opponet ei clipeum et non mittet contra eam aggerem.
Isaiah 37 34 In via, qua venit, per eam revertetur, et civitatem hanc non ingredietur, dicit Dominus.
Isaiah 37 35 Et protegam civitatem istam, ut salvem eam propter me et propter David servum meum ”.
Isaiah 37 36 Egressus est autem angelus Domini et percussit in castris Assyriorum centum octoginta quinque milia; et surrexerunt mane, et ecce omnes illi cadavera mortuorum.
Isaiah 37 37 Et egressus est et abiit; et reversus est Sennacherib rex Assyriorum et habitavit in Nineve. 
Isaiah 37 38 Et factum est, cum adoraret in templo Nesroch dei sui, Adramelech et Sarasar filii eius percusserunt eum gladio fugeruntque in terram Ararat. Et regnavit Asarhaddon filius eius pro eo.
Isaiah 38 1 In diebus illis aegrotavit Ezechias usque ad mortem. Et introivit ad eum Isaias filius Amos propheta et dixit ei: “ Haec dicit Dominus: Dispone domui tuae, quia morieris tu et non vives”. 
Isaiah 38 2 Et convertit Ezechias faciem suam ad parietem et oravit ad Dominum 
Isaiah 38 3 et dixit: “ Obsecro, Domine; memento, quaeso, quomodo ambulaverim coram te in veritate et in corde perfecto et, quod bonum est in oculis tuis, fecerim ”. Et flevit Ezechias fletu magno.
Isaiah 38 4 Et factum est verbum Domini ad Isaiam dicens: 
Isaiah 38 5 “ Vade et dic Ezechiae: “Haec dicit Dominus, Deus David patris tui: Audivi orationem tuam, vidi lacrimas tuas; ecce ego adiciam super dies tuos quindecim annos 
Isaiah 38 6 et de manu regis Assyriorum eruam te et civitatem istam et protegam hanc civitatem”. 
Isaiah 38 7 Hoc autem tibi erit signum a Domino quia faciet Dominus verbum hoc, quod locutus est: 
Isaiah 38 8 Ecce ego reverti faciam umbram graduum, per quos descenderat in horologio Achaz in sole retrorsum decem gradibus ”. Et reversus est sol decem gradibus per gradus, quos descenderat.
Isaiah 38 9 Scriptura Ezechiae regis Iudae, cum aegrotasset et convaluisset de infirmitate sua:
Isaiah 38 10 “ Ego dixi: In dimidio dierum meorum vadam ad portas inferi; quaesivi residuum annorum meorum.
Isaiah 38 11 Dixi: Non videbo Dominum Deum in terra viventium, non aspiciam hominem ultra inter habitatores orbis.
Isaiah 38 12 Habitaculum meum ablatum est et abductum longe a me quasi tabernaculum pastorum; convolvit sicut textor vitam meam; de stamine succidit me. De mane usque ad vesperam confecisti me.
Isaiah 38 13 Prostratus sum usque ad mane, quasi leo sic conterit omnia ossa mea; de mane usque ad vesperam confecisti me.
Isaiah 38 14 Sicut pullus hirundinis, sic mussitabo, meditabor ut columba; attenuati sunt oculi mei suspicientes in excelsum. Domine, vim patior, sponde pro me.
Isaiah 38 15 Quid dicam, aut quid respondebit mihi? Ipse fecit! Incedam per omnes annos meos in amaritudine animae meae.
Isaiah 38 16 Domine, in te sperat cor meum; vivat spiritus meus, sana me et vivifica me;
Isaiah 38 17 ecce in pacem versa est amaritudo mea. Tu autem eruisti animam meam a fovea consumptionis, proiecisti enim post tergum tuum omnia peccata mea.
Isaiah 38 18 Quia non infernus confitebitur tibi, neque mors laudabit te; non exspectabunt, qui descendunt in lacum, veritatem tuam.
Isaiah 38 19 Vivens, vivens ipse confitebitur tibi, sicut et ego hodie; pater filiis notam faciet veritatem tuam.
Isaiah 38 20 Domine, salvum me fac, et ad sonum citharae cantabimus cunctis diebus vitae nostrae in domo Domini ”.
Isaiah 38 21 Et iussit Isaias, ut tollerent massam de ficis et cataplasmarent super vulnus, et sanaretur. 
Isaiah 38 22 Et dixit Ezechias: “ Quod erit signum quia ascendam in domum Domini?”.
Isaiah 39 1 In tempore illo misit Merodachbaladan filius Baladan rex Babylonis litteras et munera ad Ezechiam; audierat enim quod aegrotasset et convaluisset. 
Isaiah 39 2 Laetatus est autem super eis Ezechias et ostendit eis cellam thesauri sui et argentum et aurum et aromata et oleum optimum et omnes apothecas supellectilis suae et universa, quae inventa sunt in thesauris eius. Nihil fuit, quod non ostenderet eis Ezechias in domo sua et in omni potestate sua.
Isaiah 39 3 Introivit autem Isaias propheta ad Ezechiam regem et dixit ei: “ Quid dixerunt viri isti et unde venerunt ad te? ”. Et dixit Ezechias: “ De terra longinqua venerunt ad me, de Babylone ”. 
Isaiah 39 4 Et dixit: “Quid viderunt in domo tua?”. Et dixit Ezechias: “ Omnia, quae in domo mea sunt, viderunt; non fuit res, quam non ostenderim eis in thesauris meis ”.
Isaiah 39 5 Et dixit Isaias ad Ezechiam: “ Audi verbum Domini exercituum: 
Isaiah 39 6 Ecce dies venient, et auferentur omnia, quae in domo tua sunt, et quae thesaurizaverunt patres tui usque ad diem hanc, in Babylonem; non relinquetur quidquam, dicit Dominus. 
Isaiah 39 7 Et de filiis tuis, qui exibunt de te, quos genueris, tollent, et erunt eunuchi in palatio regis Babylonis ”. 
Isaiah 39 8 Et dixit Ezechias ad Isaiam: “ Bonum verbum Domini, quod locutus est ”. Et dixit: “ Dummodo fiat pax et securitas in diebus meis ”.
Isaiah 40 1 Consolamini, consolamini populum meum, dicit Deus vester.
Isaiah 40 2 Loquimini ad cor Ierusalem et clamate ad eam, quoniam completa est militia eius, expiata est iniquitas illius; suscepit de manu Domini duplicia pro omnibus peccatis suis.
Isaiah 40 3 Vox clamantis: “ In deserto parate viam Domini, rectas facite in solitudine semitas Dei nostri.
Isaiah 40 4 Omnis vallis exaltetur, et omnis mons et collis humilietur; et fiant prava in directa, et aspera in plana:
Isaiah 40 5 et revelabitur gloria Domini, et videbit omnis caro pariter quod os Domini locutum est ”.
Isaiah 40 6 Vox dicentis: “ Clama! ”. Et dixi: “ Quid clamabo? ”. Omnis caro fenum, et omnis gloria eius quasi flos agri;
Isaiah 40 7 exsiccatum est fenum, et cecidit flos, quia spiritus Domini sufflavit in eo. Vere fenum est populus.
Isaiah 40 8 Exsiccatum est fenum, et cecidit flos; verbum autem Dei nostri manet in aeternum.
Isaiah 40 9 Super montem excelsum ascende, tu, quae evangelizas Sion; exalta in fortitudine vocem tuam, quae evangelizas Ierusalem; exalta, noli timere; dic civitatibus Iudae: “ Ecce Deus vester,
Isaiah 40 10 ecce Dominus Deus in virtute venit, et brachium eius dominatur: ecce merces eius cum eo, et praemium illius coram illo.
Isaiah 40 11 Sicut pastor gregem suum pascit, in brachio suo congregat agnos et in sinu suo levat; fetas ipse portat ”.
Isaiah 40 12 Quis mensus est pugillo aquas et caelos palmo disposuit, modio continuit pulverem terrae et libravit in pondere montes et colles in statera?
Isaiah 40 13 Quis direxit spiritum Domini? Aut quis consilium suum ostendit illi?
Isaiah 40 14 Cum quo iniit consilium, et instruxit eum et docuit eum semitam iustitiae et erudivit eum scientiam et viam prudentiae ostendit illi?
Isaiah 40 15 Ecce gentes quasi stilla situlae et quasi momentum pulveris in statera reputantur; ecce insulae quasi pulvis exiguus.
Isaiah 40 16 Et Libanus non sufficiet ad succendendum, et animalia eius non sufficient ad holocaustum.
Isaiah 40 17 Omnes gentes, quasi non sint, coram eo; quasi nihilum et inane reputantur ab eo.
Isaiah 40 18 Cui ergo similem facitis Deum? Aut quam imaginem ponitis ei?
Isaiah 40 19 Sculptile conflat faber, et aurifex auro figurat illud, et laminis argenteis argentarius.
Isaiah 40 20 Nimis pauper, ut offerat lignum imputribile: exquirit sibi sapientem artificem, ut statuat simulacrum, quod non moveatur.
Isaiah 40 21 Numquid non scitis? Numquid non audistis? Numquid non annuntiatum est vobis ab initio? Numquid non intellexistis fundamenta terrae?
Isaiah 40 22 Qui sedet super gyrum terrae, et habitatores eius sunt quasi locustae; qui extendit sicut velum caelos et expandit eos sicut tabernaculum ad inhabitandum;
Isaiah 40 23 qui redigit in nihilum principes, iudices terrae velut inane facit.
Isaiah 40 24 Et quidem neque plantatus neque satus neque radicatus in terra truncus eorum; repente flavit in eos, et aruerunt, et turbo quasi stipulam aufert eos.
Isaiah 40 25 “ Et cui assimilabitis me, quasi aequalis ei sim ego? ”, dicit Sanctus.
Isaiah 40 26 Levate in excelsum oculos vestros et videte: Quis creavit haec? Qui educit in numero militiam eorum et omnes ex nomine vocat; prae multitudine fortitudinis et roboris virtutisque eius neque unum deest.
Isaiah 40 27 Quare dicis, Iacob, et loqueris, Israel: “ Abscondita est via mea a Domino, et a Deo meo iudicium meum transit? ”.
Isaiah 40 28 Numquid nescis? Aut non audisti? Deus sempiternus Dominus, qui creavit terminos terrae; non deficiet neque laborabit, nec est investigatio sapientiae eius. 
Isaiah 40 29 Qui dat lasso virtutem et invalido robur multiplicat.
Isaiah 40 30 Deficient pueri et laborabunt, et iuvenes lapsu labentur;
Isaiah 40 31 qui autem sperant in Domino, mutabunt fortitudinem, assument pennas sicut aquilae, current et non laborabunt, ambulabunt et non deficient.
Isaiah 41 1 Taceant ante me insulae, et gentes renovent fortitudinem; accedant et tunc loquantur, simul ad iudicium propinquemus.
Isaiah 41 2 Quis suscitavit ab oriente eum, cuius gressum sequitur iustitia? Dabit in conspectu eius gentes et subiciet ei reges, quos reddet quasi pulverem gladius eius, sicut stipulam vento raptam arcus eius.
Isaiah 41 3 Persequetur eos, transibit in pace; semita sub pedibus eius non apparebit.
Isaiah 41 4 Quis operatus est et fecit, vocans generationes ab exordio? Ego Dominus, primus et cum novissimis ego sum.
Isaiah 41 5 Viderunt insulae et timuerunt, extrema terrae obstupuerunt, appropinquaverunt et accesserunt.
Isaiah 41 6 Unusquisque proximo suo auxiliabitur et fratri suo dicet: “ Confortare ”.
Isaiah 41 7 Confortabit faber aurificem, percutiens malleo eum, qui cudit, dicens de glutino: “ Bonum est ”; et roborat eum clavis, ut non moveatur.
Isaiah 41 8 Tu autem, Israel, serve meus, Iacob, quem elegi, semen Abraham amici mei,
Isaiah 41 9 quem apprehendi ab extremis terrae, et a longinquis eius vocavi te et dixi tibi: “ Servus meus es tu; elegi te et non abieci te ”.
Isaiah 41 10 Ne timeas, quia ego tecum sum; ne declines, quia ego Deus tuus: confortabo te et auxiliabor tibi et sustentabo te dextera iustitiae meae.
Isaiah 41 11 Ecce confundentur et erubescent omnes, qui irascuntur adversum te; erunt quasi non sint et peribunt viri, qui contradicunt tibi.
Isaiah 41 12 Quaeres eos et non invenies viros, qui rixantur tecum; erunt quasi non sint et veluti nihilum, viri bellantes adversum te.
Isaiah 41 13 Quia ego Dominus Deus tuus apprehendens manum tuam dicensque tibi: “ Ne timeas; ego auxiliabor tibi.
Isaiah 41 14 Noli timere, vermis Iacob, homines ex Israel. Ego auxiliabor tibi ”, dicit Dominus et redemptor tuus, Sanctus Israel.
Isaiah 41 15 Ecce posui te quasi plaustrum triturans novum, habens rostra serrantia. Triturabis montes et comminues et colles quasi pulverem pones.
Isaiah 41 16 Ventilabis eos, et ventus tollet eos, et turbo disperget eos; et tu exsultabis in Domino, in Sancto Israel laetaberis.
Isaiah 41 17 Egeni et pauperes quaerunt aquas, et non sunt, lingua eorum siti aruit. Ego, Dominus, exaudiam eos, Deus Israel non derelinquam eos.
Isaiah 41 18 Aperiam in decalvatis collibus flumina et in medio vallium fontes; ponam desertum in stagna aquarum et terram aridam in rivos aquarum.
Isaiah 41 19 Plantabo in deserto cedrum, acaciam et myrtum et lignum olivae; ponam in solitudine abietem, ulmum et cupressum simul,
Isaiah 41 20 ut videant et sciant et recogitent et intellegant pariter quia manus Domini fecit hoc, et Sanctus Israel creavit illud.
Isaiah 41 21 Proferte causam vestram, dicit Dominus; afferte, si quid firmum habetis, dixit Rex Iacob.
Isaiah 41 22 Accedant et nuntient nobis, quaecumque ventura sunt. Priora, quae fuerunt, nuntiate, ut ponamus cor nostrum et sciamus novissima eorum; et, quae ventura sunt, indicate nobis.
Isaiah 41 23 Annuntiate, quae ventura sunt in futurum, ut sciamus quia dii estis vos; bene quoque aut male facite, ut inspiciamus et videamus simul.
Isaiah 41 24 Ecce vos estis nihilum, et opus vestrum nihil valet; abominatio est, qui eligit vos.
Isaiah 41 25 Suscitavi ab aquilone, et venit ab ortu solis; vocavi eum nomine; et conculcabit potentes quasi lutum et velut plastes calcans humum.
Isaiah 41 26 Quis annuntiavit ab exordio, ut sciamus, et a principio, ut dicamus: “ Iustum est ”? Non est neque annuntians neque praedicens neque audiens sermones vestros.
Isaiah 41 27 Primus ad Sion: Ecce adsunt; et Ierusalem laeta nuntiantem do.
Isaiah 41 28 Et vidi, et nemo erat, ex istis nullus consiliator, ut, si eos interrogarem, responderent verbum.
Isaiah 41 29 Ecce omnes iniquitas, vana opera eorum; ventus et inane simulacra eorum.
Isaiah 42 1 Ecce servus meus, suscipiam eum; electus meus, complacet sibi in illo anima mea; dedi spiritum meum super eum, iudicium gentibus proferet.
Isaiah 42 2 Non clamabit neque vociferabitur, nec audietur vox eius foris.
Isaiah 42 3 Calamum quassatum non conteret et linum fumigans non exstinguet; in veritatem proferet iudicium.
Isaiah 42 4 Non languebit nec frangetur, donec ponat in terra iudicium; et legem eius insulae exspectant.
Isaiah 42 5 Haec dicit Dominus Deus, creans caelos et extendens eos, firmans terram et quae germinant ex ea, dans flatum populo, qui est super eam, et spiritum calcantibus eam:
Isaiah 42 6 “ Ego, Dominus, vocavi te in iustitia et apprehendi manum tuam; et formavi te et dedi te in foedus populi, in lucem gentium,
Isaiah 42 7 ut aperires oculos caecorum et educeres de conclusione vinctum, de domo carceris sedentes in tenebris.
Isaiah 42 8 Ego Dominus: hoc est nomen meum; et gloriam meam alteri non dabo et laudem meam sculptilibus.
Isaiah 42 9 Quae prima fuerunt, ecce venerunt; nova quoque ego annuntio: antequam oriantur, audita vobis faciam ”.
Isaiah 42 10 Cantate Domino canticum novum, laus eius ab extremis terrae; qui descenditis in mare, et plenitudo eius, insulae et habitatores earum.
Isaiah 42 11 Exsultent desertum et civitates eius, vici, quos habitat Cedar. Iubilent habitatores Petrae, de vertice montium clament.
Isaiah 42 12 Ponant Domino gloriam et laudem eius in insulis nuntient.
Isaiah 42 13 Dominus sicut fortis egredietur, sicut vir proeliator suscitabit zelum; vociferabitur et conclamabit, super inimicos suos praevalebit.
Isaiah 42 14 “ Tacui semper, silui, patiens fui; sicut parturiens ululabo, gemam et fremam simul.
Isaiah 42 15 Desertos faciam montes et colles et omne gramen eorum exsiccabo; et ponam flumina in insulas et stagna arefaciam.
Isaiah 42 16 Et ducam caecos in viam, quam nesciunt, et in semitis, quas ignoraverunt, ambulare eos faciam; ponam tenebras coram eis in lucem et prava in recta. Haec verba faciam eis et non dereliquam eos ”.
Isaiah 42 17 Conversi sunt retrorsum; confundantur confusione, qui confidunt in sculptili, qui dicunt conflatili: “ Vos dii nostri ”.
Isaiah 42 18 Surdi, audite; et caeci, intuemini ad videndum.
Isaiah 42 19 Quis caecus sicut servus meus, et surdus sicut nuntius, quem ego mittam? Quis caecus sicut qui restitutus est? Et quis caecus sicut servus Domini?
Isaiah 42 20 Multa vidisti, sed non servas; aures aperuisti, sed non audis.
Isaiah 42 21 Dominus voluit propter iustitiam suam magnificare legem et extollere.
Isaiah 42 22 Ipse autem populus direptus et vastatus; in foveis conclusi omnes, et in domibus carcerum absconditi sunt. Facti sunt in rapinam, nec est qui eruat; in direptionem, nec est qui dicat: “ Redde! ”.
Isaiah 42 23 Quis est in vobis, qui audiat hoc, attendat et auscultet futura?
Isaiah 42 24 Quis dedit in direptionem Iacob et Israel vastantibus? Nonne Dominus ipse, cui peccavimus? Et noluerunt in viis eius ambulare et non audierunt legem eius.
Isaiah 42 25 Et effudit super eum indignationem furoris sui et forte bellum. Et combussit eum in circuitu, et non cognovit; et succendit eum, et non intellexit.
Isaiah 43 1 Et nunc haec dicit Dominus, qui creavit te, Iacob, et formavit te, Israel: “ Noli timere, quia redemi te et vocavi te nomine tuo; meus es tu.
Isaiah 43 2 Cum transieris per aquas, tecum ero, et flumina non operient te; cum ambulaveris in igne, non combureris, et flamma non ardebit in te,
Isaiah 43 3 quia ego Dominus Deus tuus, Sanctus Israel, salvator tuus: dedi propitiationem tuam Aegyptum, Aethiopiam et Saba pro te.
Isaiah 43 4 Quoniam pretiosus factus es in oculis meis et gloriosus, ego diligo te et dabo homines pro te et populos pro anima tua.
Isaiah 43 5 Noli timere, quoniam ego tecum sum: ab oriente adducam semen tuum et ab occidente congregabo te.
Isaiah 43 6 Dicam aquiloni: “Da” et austro: “Noli prohibere; affer filios meos de longinquo et filias meas ab extremis terrae.
Isaiah 43 7 Omnem, qui vocatur nomine meo, in gloriam meam creavi eum, formavi eum et feci eum”.
Isaiah 43 8 Educ foras populum caecum, et oculos habentem, surdos, et aures eis sunt.
Isaiah 43 9 Omnes gentes congregentur simul, et colligantur nationes: quis in eis annuntiabit istud et priora audire nos faciet? Dent testes suos et iustificentur et audiant et dicant: “Vere”.
Isaiah 43 10 Vos testes mei, dicit Dominus, et servus meus, quem elegi, ut sciatis et credatis mihi et intellegatis quia ego ipse sum; ante me non est formatus Deus et post me non erit.
Isaiah 43 11 Ego, ego sum Dominus, et non est absque me salvator.
Isaiah 43 12 Ego, annuntiavi et salvavi; auditum feci, et non fuit in vobis alienus; et vos testes mei, dicit Dominus, et ego Deus,
Isaiah 43 13 iam ab initio ego ipse. Et non est qui de manu mea eruat; operabor, et quis avertet illud? ”. 
Isaiah 43 14 Haec dicit Dominus, redemptor vester, Sanctus Israel: “ Propter vos misi in Babylonem et detraxi fugitivos universos et Chaldaeos in navibus suis gloriantes.
Isaiah 43 15 Ego Dominus, Sanctus vester, creans Israel, rex vester ”.
Isaiah 43 16 Haec dicit Dominus, qui dedit in mari viam et in aquis torrentibus semitam;
Isaiah 43 17 qui eduxit quadrigam et equum, agmen et robustum; simul iacuerunt nec resurgent, contriti sunt quasi linum et exstincti sunt.
Isaiah 43 18 “ Ne memineritis priorum et antiqua ne intueamini:
Isaiah 43 19 ecce ego facio nova, et nunc orientur: nonne cognoscitis ea? Utique ponam in deserto viam et in invio flumina.
Isaiah 43 20 Glorificabit me bestia agri, dracones et struthiones, quia dedi in deserto aquas, flumina in invio, ut darem potum populo meo, electo meo.
Isaiah 43 21 Populum istum formavi mihi; laudem meam narrabunt.
Isaiah 43 22 Non me invocasti, Iacob; immo taedio mei affectus es, Israel.
Isaiah 43 23 Non obtulisti mihi agnos holocausti tui et victimis tuis non glorificasti me; non te gravavi in oblatione nec laborem tibi praebui in ture.
Isaiah 43 24 Non emisti mihi argento calamum et adipe victimarum tuarum non inebriasti me; verumtamen servire me fecisti in peccatis tuis, praebuisti mihi laborem in iniquitatibus tuis.
Isaiah 43 25 Ego, ego sum ipse, qui deleo iniquitates tuas propter me et peccatorum tuorum non recordabor.
Isaiah 43 26 Memorem me redde, iudicium agamus simul: narra, ut iustificeris.
Isaiah 43 27 Pater tuus primus peccavit, et interpretes tui praevaricati sunt in me;
Isaiah 43 28 et contaminavi principes sanctuarii, dedi ad internecionem Iacob et Israel in opprobrium ”.
Isaiah 44 1 Et nunc audi, Iacob serve meus, et Israel, quem elegi.
Isaiah 44 2 Haec dicit Dominus, qui fecit te et formavit te ab utero, auxiliator tuus: “ Noli timere, serve meus Iacob, et dilecte, quem elegi.
Isaiah 44 3 Effundam enim aquas super terram sitientem et fluenta super aridam; effundam spiritum meum super semen tuum et benedictionem meam super stirpem tuam:
Isaiah 44 4 et germinabunt inter herbas quasi salices iuxta praeterfluentes aquas.
Isaiah 44 5 Iste dicet: “Domini ego sum”, et ille vocabit se nomine Iacob; et hic scribet manu sua: “Domino”, et inscribetur nomine Israel ”.
Isaiah 44 6 Haec dicit Dominus, rex Israel et redemptor eius, Dominus exercituum: “ Ego primus et ego novissimus, et absque me non est Deus.
Isaiah 44 7 Quis similis mei? Conclamet et annuntiet et exponat mihi, ex quo constitui populum antiquum; ventura et, quae futura sunt, annuntiet nobis.
Isaiah 44 8 Nolite timere neque conturbemini; nonne ex tunc audire te feci et annuntiavi? Vos estis testes mei. Numquid est Deus absque me aut Petra, quam ego non noverim? ”.
Isaiah 44 9 Plastae idoli omnes nihil sunt, et pretiosa eorum non proderunt eis; testes eorum non vident neque intellegunt, ut confundantur. 
Isaiah 44 10 Quis formavit deum et sculptile conflavit lucrum non quaerens? 
Isaiah 44 11 Ecce omnes participes eius confundentur; fabri enim sunt ex hominibus: conveniant omnes, stent; pavebunt, confundentur simul. 
Isaiah 44 12 Faber ferrarius securim operatur in prunis et in malleis format illam et polit eam in brachio fortitudinis suae; esurit et deficit, non bibit aquam et lassescit.
Isaiah 44 13 Artifex lignarius extendit normam, describit illud stilo, operatur illud scalpellis et circino describit illud quasi imaginem viri, quasi speciosum hominem, qui resideat in domo. 
Isaiah 44 14 Succidit sibi cedros et arripit ilicem et quercum, quae steterat inter ligna saltus; plantavit pinum, quam pluvia nutrivit. 
Isaiah 44 15 Homini facta sunt ad comburendum; sumit ex eis, ut calefaciat, et succendit et coquit panes. De reliquo autem operatur deum et adorat; facit sculptile et curvatur ante illud. 
Isaiah 44 16 Medium eius comburit igne et medio eius carnes assat, manducat assaturam et saturatur et calefit et dicit: “ Vah, calefactus sum, vidi focum ”. 
Isaiah 44 17 Reliquum autem eius deum fecit, sculptile sibi; curvatur ante illud et adorat illud et obsecrat dicens: “ Libera me, quia deus meus es tu ”.
Isaiah 44 18 Nescierunt neque intellexerunt; nam clausit oculos eorum, ne videant et ne intellegant corde suo. 
Isaiah 44 19 Non recogitant in corde suo, scientia et intellegentia carent, ut dicant: “ Medietatem eius combussi igne et coxi super carbones eius panes, coxi carnes et comedi et de reliquo eius abominationem faciam; ante truncum ligni procidam? ”. 
Isaiah 44 20 Cinere vescitur; cor insipiens decepit eum, et non liberabit animam suam neque dicet: “ Nonne mendacium est in dextera mea? ”.
Isaiah 44 21 Memento horum, Iacob, et Israel, quoniam servus meus es tu; formavi te, servus meus es tu, Israel, non decipies me.
Isaiah 44 22 Delevi ut nubem iniquitates tuas et quasi nebulam peccata tua; revertere ad me, quoniam redemi te.
Isaiah 44 23 Exsultate, caeli, quoniam hoc fecit Dominus; iubilate, fundamenta terrae, resonate, montes, laudationem, saltus et omne lignum eius, quoniam redemit Dominus Iacob et in Israel glorificabitur.
Isaiah 44 24 Haec dicit Dominus, redemptor tuus et formator tuus ex utero: “ Ego sum Dominus, qui feci omnia, extendi caelos solus, expandi terram; et quis mecum?
Isaiah 44 25 Qui irrita facio signa divinorum et hariolos stultos reddo; compello sapientes retrorsum et scientiam eorum vanam facio;
Isaiah 44 26 qui suscito verbum servi mei et consilium nuntiorum meorum compleo. Qui dico Ierusalem: “Habitaberis” et civitatibus Iudae: “Aedificabimini” et deserta eius suscitabo;
Isaiah 44 27 qui dico profundo: “Desolare, et flumina tua arefaciam”;
Isaiah 44 28 qui dico de Cyro: “Pastor meus est et omnem voluntatem meam complebit”; qui dico Ierusalem: “Aedificaberis”, et templo: “Fundaberis” ”.
Isaiah 45 1 Haec dicit Dominus de uncto suo Cyro: “ Apprehendi dexteram eius, ut subiciam ante faciem eius gentes et dorsa regum vertam et aperiam coram eo ianuas; et portae non claudentur.
Isaiah 45 2 Ego ante te ibo et montes humiliabo; portas aereas conteram et vectes ferreos confringam.
Isaiah 45 3 Et dabo tibi thesauros absconditos et divitias occultas, ut scias quia ego Dominus, qui vocavi te nomine tuo, Deus Israel.
Isaiah 45 4 Propter servum meum Iacob et Israel electum meum, et vocavi te nomine tuo; designavi te, et non cognovisti me.
Isaiah 45 5 Ego Dominus, et non est amplius: extra me non est Deus. Accinxi te, et non cognovisti me,
Isaiah 45 6 ut sciant ab ortu solis et ab occidente quoniam absque me nullus est. Ego Dominus, et non est alter,
Isaiah 45 7 formans lucem et creans tenebras, faciens pacem et creans malum: ego Dominus faciens omnia haec.
Isaiah 45 8 Rorate, caeli, desuper, et nubes pluant iustitiam; aperiatur terra et germinet salvationem; et iustitia oriatur simul: ego Dominus creavi eam ”.
Isaiah 45 9 Vae, qui contradicit fictori suo, testa de vasis fictilibus terrae! Numquid dicet lutum figulo suo: “ Quid facis? ” et “ Opus tuum absque manibus est ”?
Isaiah 45 10 Vae, qui dicit patri: “ Quid generas? ” et mulieri: “ Quid parturis? ”.
Isaiah 45 11 Haec dicit Dominus, Sanctus Israel, plastes eius: “ Numquid ventura interrogatis me super filios meos et super opus manuum mearum mandatis mihi?
Isaiah 45 12 Ego feci terram et hominem super eam creavi ego; manus meae tetenderunt caelos, et omni militiae eorum mandavi.
Isaiah 45 13 Ego suscitavi eum in iustitia et omnes vias eius dirigam; ipse aedificabit civitatem meam et captivitatem meam dimittet non in pretio neque in muneribus ”, dicit Dominus exercituum.
Isaiah 45 14 Haec dicit Dominus: “ Labor Aegypti et negotiatio Aethiopiae et Sabaim viri sublimes ad te transibunt et tui erunt; post te ambulabunt, vincti manicis pergent et te adorabunt teque deprecabuntur: “Tantum in te est Deus, et non est absque te Deus!”.
Isaiah 45 15 Vere tu es Deus absconditus, Deus Israel, salvator.
Isaiah 45 16 Confusi sunt et erubuerunt omnes, simul abierunt in confusionem fabricatores idolorum.
Isaiah 45 17 Israel salvatus est in Domino salute aeterna; non confundemini et non erubescetis usque in saeculum saeculi.
Isaiah 45 18 Quia haec dicit Dominus, qui creavit caelos, ipse Deus, qui formavit terram et fecit eam, ipse fundavit eam; non ut vacua esset, creavit eam, ut habitaretur, formavit eam: “ Ego Dominus, et non est alius.
Isaiah 45 19 Non in abscondito locutus sum, in loco terrae tenebroso; non dixi semini Iacob: “Frustra quaerite me”. Ego Dominus loquens iustitiam, annuntians recta.
Isaiah 45 20 Congregamini et venite et accedite simul, qui salvati estis ex gentibus. Nescierunt, qui levant lignum sculpturae suae et rogant deum non salvantem.
Isaiah 45 21 Annuntiate et venite et consiliamini simul. Quis auditum fecit hoc ab initio, ex tunc praedixit illud? Numquid non ego Dominus, et non est ultra Deus absque me? Deus iustus et salvans non est praeter me.
Isaiah 45 22 Convertimini ad me et salvi eritis, omnes fines terrae, quia ego Deus, et non est alius.
Isaiah 45 23 In memetipso iuravi: Egressa est de ore meo iustitia, verbum, quod non revertetur; quia mihi curvabitur omne genu, et iurabit omnis lingua ”.
Isaiah 45 24 “ Tantum in Domino ” dicent “ sunt iustitiae et robur! ”. Ad eum venient et confundentur omnes, qui repugnant ei;
Isaiah 45 25 in Domino iustificabitur et laudabitur omne semen Israel.
Isaiah 46 1 Concidit Bel, incurvavit se Nabo; fuerunt simulacra eorum bestiis et iumentis. Statuae vestrae portantur, onera lassis.
Isaiah 46 2 Se incurvaverunt et conciderunt simul; non potuerunt salvare onus et ipsi in captivitatem ibunt.
Isaiah 46 3 Audite me, domus Iacob et omne residuum domus Israel, qui portamini ab utero, qui gestamini a vulva.
Isaiah 46 4 Usque ad senectam ego ipse et usque ad canos ego portabo; et ego feci et ego feram, ego portabo et salvabo.
Isaiah 46 5 Cui assimilatis me et adaequatis et comparatis me, et erimus similes?
Isaiah 46 6 Qui effundunt aurum de sacculo et argentum statera ponderant, conducunt aurificem, ut faciat deum, et procidunt et adorant.
Isaiah 46 7 Portant illum in umeris gestantes et ponentes in loco suo; et stabit ac de loco suo non movebitur; sed et si quis clamat ad eum, non respondet; de tribulatione eius non salvabit eum.
Isaiah 46 8 Mementote istud et confundamini; redite, praevaricatores, ad cor.
Isaiah 46 9 Recordamini prioris saeculi, quoniam ego sum Deus, et non est ultra Deus, nec est similis mei.
Isaiah 46 10 Annuntians ab exordio novissimum et ab initio, quae necdum facta sunt, dicens: “ Consilium meum stabit, et omnem voluntatem meam faciam ”.
Isaiah 46 11 Vocans ab oriente avem rapacem et de terra longinqua virum consilii mei; et locutus sum et adducam illud, decrevi et faciam illud.
Isaiah 46 12 Audite me, duri corde, qui longe estis a iustitia.
Isaiah 46 13 Prope feci iustitiam meam, non elongabitur; et salus mea non morabitur: et dabo in Sion salutem et Israeli gloriam meam.
Isaiah 47 1 Descende, sede in pulvere, virgo filia Babylon; sede in terra sine solio, filia Chaldaeorum, quia ultra non vocaberis mollis et tenera.
Isaiah 47 2 Tolle molam et mole farinam; depone velum tuum, subleva stolam, revela crura, transi flumina.
Isaiah 47 3 Revelabitur ignominia tua, et videbitur opprobrium tuum. “ Ultionem capiam, nemini parcam ”,
Isaiah 47 4 dicit Redemptor noster, Dominus exercituum nomen illius, Sanctus Israel.
Isaiah 47 5 Sede tacens et intra in tenebras, filia Chaldaeorum, quia non vocaberis ultra Domina regnorum.
Isaiah 47 6 Iratus sum super populum meum, contaminavi hereditatem meam et dedi eos in manu tua; non posuisti eis misericordias, super senem aggravasti iugum tuum valde
Isaiah 47 7 et dixisti: “ In sempiternum ero domina ”. Non posuisti haec super cor tuum neque recordata es novissimi tui.
Isaiah 47 8 Et nunc audi haec, delicata, quae habitas confidenter et dicis in corde tuo: “ Ego, et praeter me non est altera, non sedebo vidua et orbitatem ignorabo ”.
Isaiah 47 9 Venient tibi duo haec subito in die una, orbitas et viduitas; repente venerunt super te propter multitudinem maleficiorum tuorum, propter abundantiam incantationum tuarum.
Isaiah 47 10 Et fiduciam habuisti in malitia tua et dixisti: “ Non est qui videat me ”. Sapientia tua et scientia tua, haec decepit te. Et dixisti in corde tuo: “ Ego, et praeter me non est altera ”.
Isaiah 47 11 Veniet super te malum, et nescies avertere; et irruet super te calamitas, quam non poteris expiare; veniet super te repente miseria, quam nescies.
Isaiah 47 12 Sta cum incantationibus tuis et cum multitudine maleficiorum tuorum, in quibus laborasti ab adulescentia tua: forte poteris iuvari, forte terrebis.
Isaiah 47 13 Defecisti in multitudine consiliorum tuorum; stent et salvent te, qui metiuntur caelum, qui contemplantur sidera et annuntiant singulis noviluniis ventura tibi.
Isaiah 47 14 Ecce facti sunt quasi stipula, ignis combussit eos. Non liberabunt seipsos de manu flammae; non sunt prunae, quibus calefiant, nec focus, ut sedeant ad eum.
Isaiah 47 15 Sic fiunt tibi incantatores tui, in quibuscumque laborasti ab adulescentia tua; unusquisque in via sua errat, non est qui salvet te.
Isaiah 48 1 Audite hoc, domus Iacob, qui vocamini nomine Israel et de aquis Iudae existis, qui iuratis in nomine Domini et Deum Israel invocatis non in veritate neque in iustitia.
Isaiah 48 2 De civitate enim sancta vocati sunt et super Deum Israel constabiliti sunt; Dominus exercituum nomen eius.
Isaiah 48 3 Priora ex tunc annuntiavi, et ex ore meo exierunt, et audita feci ea; repente operatus sum, et venerunt.
Isaiah 48 4 Scivi enim quia durus es tu, et nervus ferreus cervix tua, et frons tua aerea.
Isaiah 48 5 Praedixi tibi ex tunc; antequam venirent, indicavi tibi, ne forte diceres: “Idolum meum operatum est haec, et sculptile meum et conflatile mandaverunt ista ”.
Isaiah 48 6 Quae audisti, vide omnia; vos autem num annuntiabitis? Audita facio tibi nova ex nunc et occulta, quae nescis.
Isaiah 48 7 Nunc creata sunt et non ex tunc, et ante eorum diem, et non audisti ea, ne forte diceres: “Ecce ego cognovi ea ”.
Isaiah 48 8 Neque audisti neque cognovisti, neque ex tunc aperta est auris tua; scio enim quia praevaricans praevaricaris et transgressor ex utero vocaris.
Isaiah 48 9 Propter nomen meum longe faciam furorem meum et propter laudem meam infrenabo me super te, ne perdam te.
Isaiah 48 10 Ecce excoxi te, sed non quasi argentum; probavi te in camino paupertatis.
Isaiah 48 11 Propter me, propter me faciam, ut non blasphemer; et gloriam meam alteri non dabo.
Isaiah 48 12 Audi me, Iacob, et Israel, quem ego vocavi; ego, ego primus et ego novissimus.
Isaiah 48 13 Manus mea fundavit terram, et dextera mea expandit caelos; ego voco eos, et stant simul.
Isaiah 48 14 Congregamini, omnes vos, et audite: Quis de eis annuntiavit haec? Dominus dilexit eum; faciet voluntatem suam in Babylone et brachium suum in Chaldaeis.
Isaiah 48 15 Ego, ego locutus sum et vocavi eum; adduxi eum, et prospera fuit via eius.
Isaiah 48 16 Accedite ad me et audite hoc: Non a principio in abscondito locutus sum; ex tempore, antequam fieret, ibi eram; et nunc Dominus Deus misit me cum spiritu suo.
Isaiah 48 17 Haec dicit Dominus, redemptor tuus, Sanctus Israel: Ego Dominus Deus tuus docens te utilia, gubernans te in via, qua ambulas.
Isaiah 48 18 Utinam attendisses mandata mea! Facta fuisset sicut flumen pax tua, et iustitia tua sicut gurgites maris;
Isaiah 48 19 et fuisset quasi arena semen tuum, et stirps uteri tui ut lapilli eius; non interisset et non fuisset attritum nomen eius a facie mea.
Isaiah 48 20 Egredimini de Babylone, fugite a Chaldaeis, in voce exsultationis annuntiate; auditum facite hoc, efferte illud usque ad extrema terrae, dicite: “ Redemit Dominus servum suum Iacob ”.
Isaiah 48 21 Non sitierunt, cum per desertum duceret eos; aquam de petra produxit eis et scidit petram, et fluxerunt aquae.
Isaiah 48 22 Non est pax impiis, dicit Dominus.
Isaiah 49 1 Audite me, insulae, et attendite, populi de longe; Dominus ab utero vocavit me, de ventre matris meae recordatus est nominis mei;
Isaiah 49 2 et posuit os meum quasi gladium acutum, in umbra manus suae protexit me et posuit me sicut sagittam electam, in pharetra sua abscondit me
Isaiah 49 3 et dixit mihi: “ Servus meus es tu, Israel, in quo gloriabor ”.
Isaiah 49 4 Et ego dixi: “ In vacuum laboravi, sine causa et vane fortitudinem meam consumpsi; verumtamen iudicium meum cum Domino, et merces mea cum Deo meo ”.
Isaiah 49 5 Et nunc dicit Dominus, qui formavit me ex utero servum sibi, ut reducerem Iacob ad eum, et Israel ei congregaretur; et glorificatus sum in oculis Domini, et Deus meus factus est fortitudo mea.
Isaiah 49 6 Et dixit: “ Parum est ut sis mihi servus ad suscitandas tribus Iacob et reliquias Israel reducendas: dabo te in lucem gentium, ut sit salus mea usque ad extremum terrae ”.
Isaiah 49 7 Haec dicit Dominus, redemptor Israel, Sanctus eius, ad contemptum in anima, ad abominatum in gente, ad servum dominorum: “ Reges videbunt et consurgent, principes quoque et adorabunt, propter Dominum, quia fidelis est, Sanctum Israel, qui elegit te ”.
Isaiah 49 8 Haec dicit Dominus: “ In tempore beneplaciti exaudivi te et in die salutis auxiliatus sum tui; et servavi te et dedi te in foedus populi, ut suscitares terram et distribueres hereditates dissipatas;
Isaiah 49 9 ut diceres his, qui vincti sunt: “Exite”, et his, qui in tenebris: “Revelamini”. Super vias pascentur, et in omnibus collibus decalvatis pascua eorum;
Isaiah 49 10 non esurient neque sitient, et non percutiet eos aestus vel sol, quia miserator eorum reget eos et ad fontes aquarum adducet eos.
Isaiah 49 11 Et ponam omnes montes meos in viam, et semitae meae exaltabuntur.
Isaiah 49 12 Ecce isti de longe venient, et ecce illi ab aquilone et mari, et isti de terra Sinim ”.
Isaiah 49 13 Laudate, caeli, et exsulta, terra; iubilate, montes, laudem, quia consolatur Dominus populum suum et pauperum suorum miseretur.
Isaiah 49 14 Et dixit Sion: “ Dereliquit me Dominus, et Dominus oblitus est mei ”.
Isaiah 49 15 Numquid oblivisci potest mulier infantem suum, ut non misereatur filio uteri sui? Et si illa oblita fuerit, ego tamen non obliviscar tui.
Isaiah 49 16 Ecce in manibus meis descripsi te; muri tui coram me semper.
Isaiah 49 17 Festinant structores tui; destruentes te et dissipantes a te exibunt.
Isaiah 49 18 Leva in circuitu oculos tuos et vide: omnes isti congregati sunt, venerunt tibi. “ Vivo ego, dicit Dominus, quia omnibus his velut ornamento vestieris et circumdabis tibi eos quasi sponsa ”.
Isaiah 49 19 Quia ruinae tuae et solitudines tuae et terra eversa: nunc angusta eris prae habitatoribus; et longe erunt, qui devorabant te.
Isaiah 49 20 Adhuc dicent in auribus tuis filii orbitatis tuae: “ Angustus est mihi locus; fac spatium mihi, ut habitem ”.
Isaiah 49 21 Et dices in corde tuo: “ Quis genuit mihi istos? Ego orbata et non pariens, transmigrata et captiva; et istos quis enutrivit? Ecce ego relicta eram sola; et isti ubi erant? ”.
Isaiah 49 22 Haec dicit Dominus Deus: “ Ecce levabo ad gentes manum meam et ad populos exaltabo signum meum; et afferent filios tuos in ulnis, et filiae tuae super umeros portabuntur.
Isaiah 49 23 Et erunt reges nutricii tui, et reginae nutrices tuae; vultu in terram demisso adorabunt te et pulverem pedum tuorum lingent. Et scies quia ego Dominus: non confundentur, qui sperant in me ”.
Isaiah 49 24 Numquid tolletur a forti praeda, aut, quod captum fuerit, a robusto salvari poterit?
Isaiah 49 25 Quia haec dicit Dominus: “ Equidem et captivus a forti tolletur, et, quod ablatum fuerit a robusto, salvabitur; cum his, qui contendebant tecum, ego contendam et filios tuos ego salvabo.
Isaiah 49 26 Et cibabo hostes tuos carnibus suis, et quasi musto sanguine suo inebriabuntur; et sciet omnis caro quia ego Dominus salvator tuus, et redemptor tuus Fortis Iacob ”.
Isaiah 50 1 Haec dicit Dominus: “ Ubinam est liber repudii matris vestrae, quo dimisi eam? Aut quis est creditor meus, cui vendidi vos? Ecce in iniquitatibus vestris venditi estis, et in sceleribus vestris dimissa est mater vestra.
Isaiah 50 2 Cur veni, et non erat vir, vocavi, et non erat qui responderet? Numquid abbreviata est manus mea, ut non possim redimere? Aut non est in me virtus ad liberandum? Ecce in increpatione mea exsiccabo mare, ponam flumina in siccum; computrescent pisces sine aqua et morientur in siti.
Isaiah 50 3 Induam caelos luctu et saccum ponam operimentum eorum ”.
Isaiah 50 4 Dominus Deus dedit mihi linguam eruditam, ut sciam sustentare eum, qui lassus est, verbo; excitat mane, mane excitat mihi aurem, ut audiam quasi discipulus.
Isaiah 50 5 Dominus Deus aperuit mihi aurem; ego autem non rebellavi, retrorsum non abii.
Isaiah 50 6 Dorsum meum dedi percutientibus et genas meas vellentibus: faciem meam non averti ab increpationibus et sputis.
Isaiah 50 7 Dominus Deus auxiliator meus; ideo non sum confusus, ideo posui faciem meam ut petram durissimam et scio quoniam non confundar.
Isaiah 50 8 Iuxta est qui iustificat me; quis contradicet mihi? Stemus simul. Quis est adversarius meus? Accedat ad me.
Isaiah 50 9 Ecce Dominus Deus auxiliator meus; quis est qui condemnet me? Ecce omnes quasi vestimentum conterentur, tinea comedet eos.
Isaiah 50 10 Quis ex vobis timet Dominum, audiens vocem servi sui? Qui ambulavit in tenebris, et non est lumen ei, speret in nomine Domini et innitatur super Deum suum.
Isaiah 50 11 Ecce vos omnes, qui accenditis ignem, accincti sagittis, ambulate in lumine ignis vestri et in sagittis, quas succendistis. De manu mea factum est hoc vobis; in doloribus recumbetis.
Isaiah 51 1 Audite me, qui sequimini iustitiam, qui quaeritis Dominum; attendite ad petram, unde excisi estis, et ad cavernam laci, de qua praecisi estis.
Isaiah 51 2 Attendite ad Abraham patrem vestrum et ad Saram, quae peperit vos; quia unum vocavi eum et benedixi ei et multiplicavi eum.
Isaiah 51 3 Consolatur enim Dominus Sion, consolatur omnes ruinas eius; et ponit desertum eius quasi Eden et solitudinem eius quasi hortum Domini. Gaudium et laetitia invenietur in ea, gratiarum actio et vox laudis.
Isaiah 51 4 Attendite ad me, popule meus; et nationes, me audite, quia lex a me exiet, et iudicium meum in lucem populorum statuam.
Isaiah 51 5 Prope est iustitia mea, egressa est salus mea, et brachia mea populos iudicabunt; in me insulae sperabunt et ad brachium meum attendent.
Isaiah 51 6 Levate in caelum oculos vestros et inspicite in terram deorsum, quia caeli sicut fumus liquescent, et terra sicut vestimentum atteretur, et habitatores eius sicut haec interibunt. Salus autem mea in sempiternum erit, et iustitia mea non deficiet.
Isaiah 51 7 Audite me, qui scitis iustitiam, popule, in cuius corde est lex mea: nolite timere opprobrium hominum et blasphemias eorum ne metuatis.
Isaiah 51 8 Sicut enim vestimentum sic comedet eos vermis, et sicut lanam sic devorabit eos tinea; iustitia autem mea in sempiternum erit, et salus mea in generationes generationum.
Isaiah 51 9 Consurge, consurge, induere fortitudinem, brachium Domini; consurge sicut in diebus antiquis, in generationibus saeculorum. Numquid non tu percussisti Rahab, vulnerasti draconem?
Isaiah 51 10 Numquid non tu siccasti mare, aquam abyssi vehementis, qui posuisti profundum maris viam, ut transirent liberati?
Isaiah 51 11 Et redempti a Domino revertentur et venient in Sion laudantes; et laetitia sempiterna super capita eorum, gaudium et laetitiam obtinebunt; fugiet dolor et gemitus.
Isaiah 51 12 Ego, ego ipse consolator vester. Quis tu, ut timeas ab homine mortali et a filio hominis, qui quasi fenum ita arescet?
Isaiah 51 13 Et oblitus es Domini factoris tui, qui tetendit caelos et fundavit terram; et formidasti iugiter tota die a facie furoris eius, qui te tribulabat, cum parabat ad perdendum. Ubi nunc est furor tribulantis?
Isaiah 51 14 Cito captivus liberabitur et non morietur in fovea, nec deficiet panis eius.
Isaiah 51 15 Ego enim sum Dominus Deus tuus, qui conturbo mare, et intumescunt fluctus eius; Dominus exercituum nomen eius.
Isaiah 51 16 Posui verba mea in ore tuo et in umbra manus meae protexi te, cum extendebam caelos et fundabam terram et dicebam ad Sion: “Populus meus es tu ”.
Isaiah 51 17 Elevare, elevare, consurge, Ierusalem, quae bibisti de manu Domini calicem irae eius; poculum soporis bibisti, epotasti.
Isaiah 51 18 Non est qui sustentet eam ex omnibus filiis, quos genuit; et non est qui apprehendat manum eius ex omnibus filiis, quos enutrivit.
Isaiah 51 19 Duo sunt quae occurrerunt tibi; quis contristabitur super te? Vastitas et contritio et fames et gladius; quis consolabitur te?
Isaiah 51 20 Filii tui defecerunt, iacent in capite omnium viarum sicut oryx illaqueatus, pleni indignatione Domini, increpatione Dei tui.
Isaiah 51 21 Idcirco audi hoc, paupercula et ebria, sed non a vino.
Isaiah 51 22 Haec dicit dominator tuus, Dominus et Deus tuus, qui contendit pro populo suo: “ Ecce tuli de manu tua calicem soporis, poculum indignationis meae; non adicies, ut bibas illum ultra.
Isaiah 51 23 Et ponam illum in manu eorum, qui te humiliaverunt et dixerunt tibi: “Incurvare, ut transeamus”; et ponebas ut terram dorsum tuum et quasi viam transeuntibus ”.
Isaiah 52 1 Consurge, consurge, induere fortitudine tua, Sion; induere vestimentis gloriae tuae, Ierusalem, civitas sanctitatis, quia non adiciet ultra, ut pertranseat per te incircumcisus et immundus.
Isaiah 52 2 Excutere de pulvere, consurge, captiva Ierusalem; solve vincula colli tui, captiva filia Sion.
Isaiah 52 3 Quia haec dicit Dominus: “ Gratis venumdati estis et sine argento redimemini ”. 
Isaiah 52 4 Quia haec dicit Dominus Deus: “ In Aegyptum descendit populus meus in principio, ut colonus esset ibi; et Assur sine causa oppressit eum. 
Isaiah 52 5 Et nunc quid mihi est hic, dicit Dominus, quoniam ablatus est populus meus gratis? Dominatores eius ululant, dicit Dominus, et iugiter tota die nomen meum blasphematur. 
Isaiah 52 6 Propter hoc sciet populus meus nomen meum in die illa, quia ego ipse, qui loquebar: “Ecce adsum” ”.
Isaiah 52 7 Quam pulchri super montes pedes annuntiantis, praedicantis pacem, annuntiantis bonum, praedicantis salutem, dicentis Sion: “Regnavit Deus tuus!”.
Isaiah 52 8 Vox speculatorum tuorum: levaverunt vocem, simul exsultabunt, quia oculo ad oculum videbunt, cum redierit Dominus ad Sion.
Isaiah 52 9 Gaudete et exsultate simul, deserta Ierusalem, quia consolatus est Dominus populum suum, redemit Ierusalem.
Isaiah 52 10 Nudavit Dominus brachium sanctum suum in oculis omnium gentium; et videbunt omnes fines terrae salutare Dei nostri.
Isaiah 52 11 Recedite, recedite, exite inde, pollutum nolite tangere; exite de medio eius, mundamini, qui fertis vasa Domini.
Isaiah 52 12 Quoniam non in festinatione exibitis nec in fuga properabitis; praecedet enim vos Dominus, et colliget vos Deus Israel.
Isaiah 52 13 Ecce prospere aget servus meus; exaltabitur et elevabitur et sublimis erit valde.
Isaiah 52 14 Sicut obstupuerunt super eum multi, sic deformis erat, quasi non esset hominis species eius, filiorum hominis aspectus eius,
Isaiah 52 15 sic disperget gentes multas. Super ipsum continebunt reges os suum, quia, quae non sunt narrata eis, viderunt et, quae non audierunt, contemplati sunt.
Isaiah 53 1 “ Quis credidit auditui nostro, et brachium Domini cui revelatum est?
Isaiah 53 2 Et ascendit sicut virgultum coram eo et sicut radix de terra sitienti. Non erat species ei neque decor, ut aspiceremus eum, et non erat aspectus, ut desideraremus eum.
Isaiah 53 3 Despectus erat et novissimus virorum, vir dolorum et sciens infirmitatem, et quasi abscondebamus vultum coram eo; despectus, unde nec reputabamus eum.
Isaiah 53 4 Vere languores nostros ipse tulit et dolores nostros ipse portavit; et nos putavimus eum quasi plagatum, percussum a Deo et humiliatum.
Isaiah 53 5 Ipse autem vulneratus est propter iniquitates nostras, attritus est propter scelera nostra; disciplina pacis nostrae super eum, et livore eius sanati sumus.
Isaiah 53 6 Omnes nos quasi oves erravimus, unusquisque in viam suam declinavit; et posuit Dominus in eo iniquitatem omnium nostrum ”.
Isaiah 53 7 Afflictus est et ipse subiecit se et non aperuit os suum; sicut agnus, qui ad occisionem ducitur, et quasi ovis, quae coram tondentibus se obmutuit et non aperuit os suum.
Isaiah 53 8 Angustia et iudicio sublatus est. De generatione eius quis curabit? Quia abscissus est de terra viventium; propter scelus populi mei percussus est ad mortem.
Isaiah 53 9 Et posuerunt sepulcrum eius cum impiis, cum divitibus tumulum eius, eo quod iniquitatem non fecerit, neque dolus fuerit in ore eius.
Isaiah 53 10 Et Dominus voluit conterere eum infirmitate. Si posuerit in piaculum animam suam, videbit semen longaevum, et voluntas Domini in manu eius prosperabitur.
Isaiah 53 11 Propter laborem animae eius videbit lucem, saturabitur in scientia sua. Iustificabit iustus servus meus multos et iniquitates eorum ipse portabit.
Isaiah 53 12 Ideo dispertiam ei multos, et cum fortibus dividet spolia, pro eo quod tradidit in mortem animam suam et cum sceleratis reputatus est; et ipse peccatum multorum tulit et pro transgressoribus rogat.
Isaiah 54 1 Exsulta, sterilis, quae non peperisti, laetare, gaude, quae non parturisti, quoniam multi sunt filii desertae magis quam filii nuptae, dicit Dominus.
Isaiah 54 2 Dilata locum tentorii tui et pelles tabernaculorum tuorum extende, ne parcas; longos fac funiculos tuos et clavos tuos consolida.
Isaiah 54 3 Ad dexteram enim et ad laevam penetrabis, et semen tuum hereditabit gentes, quae civitates desertas inhabitabunt.
Isaiah 54 4 Noli timere, quia non confunderis, neque erubescas, quia non te pudebit; nam confusionis adulescentiae tuae oblivisceris et opprobrii viduitatis tuae non recordaberis amplius.
Isaiah 54 5 Qui enim fecit te, erit sponsus tuus, Dominus exercituum nomen eius; et redemptor tuus Sanctus Israel, Deus omnis terrae vocabitur.
Isaiah 54 6 Quia ut mulierem derelictam et maerentem spiritu vocavit te Dominus, et uxorem ab adulescentia abiectam dixit Deus tuus.
Isaiah 54 7 Ad punctum in modico dereliqui te et in miserationibus magnis congregabo te.
Isaiah 54 8 In momento indignationis abscondi faciem meam parumper a te et in misericordia sempiterna misertus sum tui, dixit redemptor tuus Dominus.
Isaiah 54 9 Sicut in diebus Noe istud mihi est, cui iuravi, ne inducerem aquas Noe ultra supra terram; sic iuravi, ut non irascar tibi et non increpem te.
Isaiah 54 10 Montes enim recedent, et colles movebuntur, misericordia autem mea non recedet a te, et foedus pacis meae non movebitur, dixit miserator tuus Dominus.
Isaiah 54 11 Paupercula, tempestate convulsa absque ulla consolatione, ecce ego sternam super carbunculos lapides tuos et fundabo te in sapphiris;
Isaiah 54 12 et ponam iaspidem propugnacula tua et portas tuas in lapides pretiosos et omnes terminos tuos in lapides desiderabiles.
Isaiah 54 13 Universi filii tui erunt discipuli Domini, et magna erit pax filiis tuis;
Isaiah 54 14 in iustitia fundaberis. Procul eris ab oppressione, quia non timebis, et a pavore, quia non appropinquabit tibi.
Isaiah 54 15 Ecce, si impetus fiet, non erit ex me; qui impetum fecerit in te, cadet contra te.
Isaiah 54 16 Ecce, ego creavi fabrum sufflantem in igne prunas et proferentem vas in opus suum; et ego creavi etiam vastatorem ad disperdendum.
Isaiah 54 17 Omne vas, quod fictum est contra te, frustra erit. Et omnem linguam insurgentem tibi in iudicio confutabis: haec est hereditas servorum Domini et iustitia eorum ex me, dicit Dominus.
Isaiah 55 1 Heu! Omnes sitientes, venite ad aquas; et, qui non habetis argentum, properate, emite et comedite, venite, emite absque argento et absque ulla commutatione vinum et lac.
Isaiah 55 2 Quare appenditis argentum non in panibus et laborem vestrum non in saturitate? Audite, audientes me, et comedite bonum, ut delectetur in crassitudine anima vestra.
Isaiah 55 3 Inclinate aurem vestram et venite ad me; audite, ut vivat anima vestra, et feriam vobiscum pactum sempiternum, misericordias David fideles.
Isaiah 55 4 Ecce testem populis dedi eum, ducem ac praeceptorem gentibus.
Isaiah 55 5 Ecce gentem, quam nesciebas, vocabis, et gentes, quae te non cognoverunt, ad te current, propter Dominum Deum tuum et Sanctum Israel, quia glorificavit te.
Isaiah 55 6 Quaerite Dominum, dum inveniri potest; invocate eum, dum prope est.
Isaiah 55 7 Derelinquat impius viam suam, et vir iniquus cogitationes suas; et revertatur ad Dominum, et miserebitur eius, et ad Deum nostrum, quoniam multus est ad ignoscendum.
Isaiah 55 8 Non enim cogitationes meae cogitationes vestrae, neque viae vestrae viae meae, dicit Dominus.
Isaiah 55 9 Quia sicut exaltantur caeli a terra, sic exaltatae sunt viae meae a viis vestris, et cogitationes meae a cogitationibus vestris.
Isaiah 55 10 Et quomodo descendit imber et nix de caelo et illuc ultra non revertitur, sed inebriat terram et infundit eam et germinare eam facit et dat semen serenti et panem comedenti,
Isaiah 55 11 sic erit verbum meum, quod egredietur de ore meo: non revertetur ad me vacuum, sed faciet, quaecumque volui, et prosperabitur in his, ad quae misi illud.
Isaiah 55 12 Quia in laetitia egrediemini et in pace deducemini; montes et colles cantabunt coram vobis laudem, et omnia ligna regionis plaudent manu.
Isaiah 55 13 Pro vepribus ascendet cupressus, et pro urtica crescet myrtus; et erit Domino in gloriam, in signum aeternum, quod non auferetur.
Isaiah 56 1 Haec dicit Dominus: “ Custodite iudicium et facite iustitiam, quia iuxta est salus mea, ut veniat, et iustitia mea, ut reveletur ”.
Isaiah 56 2 Beatus vir, qui facit hoc, et filius hominis, qui apprehendit istud, custodiens sabbatum, ne polluat illud, custodiens manum suam, ne faciat omne malum.
Isaiah 56 3 Et non dicat filius advenae, qui adhaeret Domino, dicens: “ Separatione dividet me Dominus a populo suo ”. Et non dicat eunuchus: “ Ecce, ego lignum aridum ”.
Isaiah 56 4 Quia haec dicit Dominus eunuchis: “ Qui custodierint sabbata mea et elegerint, quae ego volui, et tenuerint foedus meum,
Isaiah 56 5 dabo eis in domo mea et in muris meis locum et nomen melius a filiis et filiabus: nomen sempiternum dabo eis, quod non peribit.
Isaiah 56 6 Et filios advenae, qui adhaerent Domino, ut colant eum, ut diligant nomen Domini, ut sint ei in servos, omnes custodientes sabbatum, ne polluant illud, et tenentes foedus meum,
Isaiah 56 7 adducam eos in montem sanctum meum et laetificabo eos in domo orationis meae: holocausta eorum et victimae eorum placebunt mihi super altari meo, quia domus mea domus orationis vocabitur cunctis populis ”.
Isaiah 56 8 Ait Dominus Deus, qui congregat dispersos Israel: “ Adhuc congregabo ad eum praeter congregatos eius ”.
Isaiah 56 9 Omnes bestiae agri, venite ad devorandum, universae bestiae saltus.
Isaiah 56 10 Speculatores eius caeci, omnes nescierunt; universi sunt canes muti non valentes latrare, insanientes, cubantes, amantes soporem;
Isaiah 56 11 et canes voraces nescierunt saturitatem, ipsi pastores ignoraverunt intellegentiam: omnes in viam suam declinaverunt, unusquisque ad avaritiam suam, a summo usque ad novissimum.
Isaiah 56 12 “ Venite, sumam vinum, et impleamur ebrietate; et cras erit sicut hodie et multo amplius ”.
Isaiah 57 1 Iustus perit, et non est qui recogitet in corde suo; et viri misericordiae colliguntur, tamen non est qui intellegat: a facie enim malitiae collectus est iustus.
Isaiah 57 2 In pacem ingreditur, requiescit in cubili suo, qui ambulat in directione sua.
Isaiah 57 3 Vos autem accedite huc, filii auguratricis, semen adulteri et fornicariae.
Isaiah 57 4 Super quem luditis? Super quem dilatatis os et eicitis linguam? Numquid non vos filii scelesti, semen mendax,
Isaiah 57 5 qui exardescitis in terebinthis subter omne lignum frondosum, immolantes parvulos in vallibus subter scissuras petrarum?
Isaiah 57 6 In partibus vallis pars tua, hae sunt sors tua; et ipsis effundisti libamen, obtulisti sacrificium. Numquid super his consolabor?
Isaiah 57 7 Super montem excelsum et sublimem posuisti cubile tuum, et illuc ascendisti, ut immolares hostias.
Isaiah 57 8 Et post ostium et postem posuisti memoriale tuum; nam longe a me discooperuisti et ascendisti, dilatasti cubile tuum, et pepigisti cum eis foedus; dilexisti stratum eorum, manum respexisti.
Isaiah 57 9 Et ingressa es ad regem cum unguento et multiplicasti pigmenta tua; misisti legatos tuos procul et humiliata es usque ad inferos.
Isaiah 57 10 In multitudine viae tuae laborasti; non dixisti: “ Vanum est! ”. Vitam manus tuae invenisti, propterea non aegrotasti.
Isaiah 57 11 Pro quo sollicita timuisti, quia mentita es et mei non es recordata neque cogitasti in corde tuo? Nonne, quia ego tacui et longo tempore, me non times?
Isaiah 57 12 Ego annuntiabo iustitiam tuam et opera tua, quae non proderunt tibi.
Isaiah 57 13 Cum clamaveris, liberent te lucra tua; et omnia illa auferet ventus, tollet aura. Qui autem fiduciam habet in me, hereditabit terram et possidebit montem sanctum meum.
Isaiah 57 14 Et dicent: “ Sternite, sternite, parate viam, auferte offendicula de via populi mei ”.
Isaiah 57 15 Quia haec dicit Excelsus et Sublimis, habitans aeternitatem, et sanctum nomen eius: “ Excelsus et sanctus habito et cum contrito et humili spiritu, ut vivificem spiritum humilium et vivificem cor contritorum.
Isaiah 57 16 Non enim in sempiternum litigabo neque usque ad finem irascar, quia spiritus a facie mea deficeret, halitus, quem ego feci.
Isaiah 57 17 Propter iniquitatem avaritiae eius iratus sum et percussi eum, abscondi faciem meam et indignatus sum; et abiit vagus in via cordis sui.
Isaiah 57 18 Vias eius vidi et sanabo eum et reducam eum et reddam consolationes ipsi et lugentibus eius.
Isaiah 57 19 Creo fructum labiorum pacem; pacem ei, qui longe est et qui prope, dixit Dominus, et sanabo eum ”.
Isaiah 57 20 Impii autem quasi mare fervens, quod quiescere non potest, et redundant fluctus eius in limum et lutum.
Isaiah 57 21 Non est pax impiis, dicit Deus meus.
Isaiah 58 1 Clama fortiter, ne cesses; quasi tuba exalta vocem tuam et annuntia populo meo scelera eorum et domui Iacob peccata eorum.
Isaiah 58 2 Me etenim de die in diem quaerunt et scire vias meas volunt, quasi gens, quae iustitiam fecerit et iudicium Dei sui non dereliquerit. Rogant me iudicia iustitiae, appropinquare Deum volunt.
Isaiah 58 3 “ Quare ieiunavimus, et non aspexisti, humiliavimus animam nostram, et nescisti? ”. Ecce, in die ieiunii vestri agitis negotia et omnes operarios vestros opprimitis.
Isaiah 58 4 Ecce, ad lites et contentiones ieiunatis et percutitis pugno impie. Nolite ieiunare sicut hodie, ut audiatur in excelso clamor vester.
Isaiah 58 5 Numquid tale est ieiunium, quod elegi, dies, quo homo affligit animam suam? Numquid contorquere quasi iuncum caput suum et saccum et cinerem sternere? Numquid istud vocabis ieiunium et diem acceptabilem Domino?
Isaiah 58 6 Nonne hoc est ieiunium, quod elegi: dissolvere vincula iniqua, solvere funes iugi, dimittere eos, qui confracti sunt, liberos, et omne iugum dirumpere?
Isaiah 58 7 Nonne frangere esurienti panem tuum, et egenos, vagos inducere in domum? Cum videris nudum, operi eum et carnem tuam ne despexeris.
Isaiah 58 8 Tunc erumpet quasi aurora lumen tuum, et sanatio tua citius orietur; et anteibit faciem tuam iustitia tua, et gloria Domini colliget te.
Isaiah 58 9 Tunc invocabis, et Dominus exaudiet; clamabis, et dicet: “ Ecce adsum ”. Si abstuleris de medio tui iugum et desieris extendere digitum et loqui iniquitatem;
Isaiah 58 10 si effuderis esurienti animam tuam et animam afflictam satiaveris, orietur in tenebris lux tua, et caligo tua erit sicut meridies.
Isaiah 58 11 Et te ducet Dominus semper, et satiabit in locis aridis animam tuam et ossa tua firmabit; et eris quasi hortus irriguus et sicut fons aquarum, cuius non deficient aquae.
Isaiah 58 12 Et reaedificabit gens tua ruinas antiquas; fundamenta generationis et generationis suscitabis: et vocaberis restitutor ruinarum, instaurator viarum, ut habitentur.
Isaiah 58 13 Si averteris a sabbato pedem tuum, facere negotia tua in die sancto meo, et vocaveris sabbatum delicias et diem Domino sacrum gloriosum; et glorificaveris eum relinquens vias tuas et negotia tua et sermones tuos,
Isaiah 58 14 tunc delectaberis super Domino; et vehi te faciam super altitudines terrae et cibabo te hereditate Iacob patris tui. Os enim Domini locutum est.
Isaiah 59 1 Ecce non est abbreviata manus Domini, ut salvare nequeat, neque aggravata est auris eius, ut non exaudiat;
Isaiah 59 2 sed iniquitates vestrae diviserunt inter vos et Deum vestrum, et peccata vestra absconderunt faciem eius a vobis, ne exaudiret.
Isaiah 59 3 Manus enim vestrae pollutae sunt sanguine, et digiti vestri iniquitate; labia vestra locuta sunt mendacium, et lingua vestra iniquitatem fatur.
Isaiah 59 4 Non est qui invocet iustitiam, neque est qui iudicet vere; confidunt in nihilo et loquuntur vanitates: conceperunt laborem et pepererunt iniquitatem.
Isaiah 59 5 Ova aspidum rumpunt et telas araneae texunt; qui comederit de ovis eorum, morietur, et, quod fractum est, erumpet in regulum.
Isaiah 59 6 Telae eorum non erunt in vestimentum, neque operientur operibus suis; opera eorum opera iniquitatis, et facinora violentiae in manibus eorum.
Isaiah 59 7 Pedes eorum ad malum currunt et festinant, ut effundant sanguinem innocentem; cogitationes eorum cogitationes iniquitatis, vastitas et contritio in viis eorum.
Isaiah 59 8 Viam pacis nescierunt, et non est iudicium in gressibus eorum; semitae eorum incurvatae sunt eis: omnis, qui calcat in eis, ignorat pacem.
Isaiah 59 9 Propter hoc elongatum est iudicium a nobis, et non apprehendit nos iustitia; exspectamus lucem, et ecce tenebrae, splendorem, et in caligine ambulamus.
Isaiah 59 10 Palpamus sicut caeci parietem et quasi absque oculis attrectamus; impegimus meridie quasi in crepusculo, inter sanos quasi mortui.
Isaiah 59 11 Rugimus quasi ursi omnes et quasi columbae gementes gemimus; exspectamus iudicium, et non est, salutem, et elongata est a nobis.
Isaiah 59 12 Multiplicatae sunt enim iniquitates nostrae coram te, et peccata nostra respondent nobis; quia scelera nostra nobiscum, et iniquitates nostras cognovimus:
Isaiah 59 13 peccare et mentiri contra Dominum et recedere a Deo nostro, loqui violentiam et transgressionem, concipere et murmurare de corde verba mendacii.
Isaiah 59 14 Et conversum est retrorsum iudicium, et iustitia longe stat, quia corruit in platea veritas, et aequitas non potuit ingredi.
Isaiah 59 15 Et facta est veritas in oblivionem, et, qui recedit a malo, spoliatur. Et vidit Dominus, et malum apparuit in oculis eius, quia non est iudicium.
Isaiah 59 16 Et vidit quia non est vir, et aporiatus est, quia non est qui occurrat; et salvavit sibi brachium suum, et iustitia eius ipsa confirmavit eum.
Isaiah 59 17 Indutus est iustitia ut lorica, et galea salutis in capite eius; indutus est vestimentis ultionis et operuit se zelo quasi pallio.
Isaiah 59 18 Secundum opera sic retribuet: iram hostibus suis, retributionem inimicis suis, insulis vicem reddet.
Isaiah 59 19 Et timebunt, qui ab occidente, nomen Domini, et, qui ab ortu solis, gloriam eius, cum venerit quasi fluvius violentus, quem spiritus Domini cogit.
Isaiah 59 20 Et veniet pro Sion redemptor et eis, qui redeunt ab iniquitate in Iacob, dixit Dominus.
Isaiah 59 21 Hoc foedus meum cum eis, dixit Dominus: “ Spiritus meus, qui est super te, et verba mea, quae posui in ore tuo, non recedent de ore tuo et de ore seminis tui et de ore seminis seminis tui, dixit Dominus, amodo et usque in sempiternum ”.
Isaiah 60 1 Surge, illuminare, quia venit lumen tuum, et gloria Domini super te orta est.
Isaiah 60 2 Quia ecce tenebrae operient terram et caligo populos; super te autem orietur Dominus, et gloria eius in te videbitur.
Isaiah 60 3 Et ambulabunt gentes in lumine tuo, et reges in splendore ortus tui.
Isaiah 60 4 Leva in circuitu oculos tuos et vide: omnes isti congregati sunt, venerunt tibi; filii tui de longe veniunt, et filiae tuae in ulnis gestantur.
Isaiah 60 5 Tunc videbis et illuminaberis, et palpitabit et dilatabitur cor tuum, quia confluet ad te multitudo maris, fortitudo gentium veniet tibi;
Isaiah 60 6 inundatio camelorum operiet te, dromedarii Madian et Epha; omnes de Saba venient, aurum et tus deferentes et laudem Domini annuntiantes.
Isaiah 60 7 Omne pecus Cedar congregabitur tibi, arietes Nabaioth ministrabunt tibi; offerentur super placabili altari meo, et domum gloriae meae glorificabo.
Isaiah 60 8 Quae sunt istae, quae ut nubes volant, et quasi columbae ad fenestras suas?
Isaiah 60 9 Me enim insulae exspectabunt, et in principio naves Tharsis, ut adducant filios tuos de longe, argentum eorum et aurum eorum cum eis, nomini Domini Dei tui et Sancto Israel, quia glorificavit te.
Isaiah 60 10 Et aedificabunt filii peregrinorum muros tuos, et reges eorum ministrabunt tibi; in indignatione enim mea percussi te, sed in beneplacito meo misertus sum tui.
Isaiah 60 11 Et aperientur portae tuae iugiter, die ac nocte non claudentur, ut afferatur ad te fortitudo gentium, et reges earum adducantur.
Isaiah 60 12 Gens enim et regnum, quae non servierint tibi, peribunt, et gentes vastitate vastabuntur.
Isaiah 60 13 Gloria Libani ad te veniet, cupressus, ulmus et abies simul, ad ornandum locum sanctuarii mei; et locum pedum meorum glorificabo.
Isaiah 60 14 Et venient ad te curvi filii eorum, qui humiliaverunt te, et adorabunt vestigia pedum tuorum omnes, qui detrahebant tibi, et vocabunt te Civitatem Domini, Sion Sancti Israel.
Isaiah 60 15 Pro eo quod fuisti derelicta et odio habita, et non erat qui per te transiret, ponam te in superbiam saeculorum, gaudium in generationem et generationem;
Isaiah 60 16 et suges lac gentium et mamilla regum lactaberis et scies quia ego Dominus salvator tuus, et redemptor tuus Fortis Iacob.
Isaiah 60 17 Pro aere afferam aurum et pro ferro afferam argentum et pro lignis aes et pro lapidibus ferrum; et ponam custodes tuos pacem et praepositos tuos iustitiam.
Isaiah 60 18 Non audietur ultra violentia in terra tua, vastitas et contritio in terminis tuis; et vocabis Salutem muros tuos et portas tuas Laudem.
Isaiah 60 19 Non erit tibi amplius sol ad lucendum per diem, nec splendor lunae illuminabit te, sed erit tibi Dominus in lucem sempiternam, et Deus tuus in gloriam tuam.
Isaiah 60 20 Non occidet ultra sol tuus, et luna tua non minuetur, quia erit tibi Dominus in lucem sempiternam, et complebuntur dies luctus tui.
Isaiah 60 21 Populus autem tuus omnes iusti; in perpetuum hereditabunt terram, germen plantationis meae, opus manus meae ad glorificandum.
Isaiah 60 22 Minimus erit in mille, et parvulus in gentem fortem. Ego Dominus in tempore eius subito faciam istud.
Isaiah 61 1 Spiritus Domini Dei super me, eo quod unxerit Dominus me; ad annuntiandum laeta mansuetis misit me, ut mederer contritis corde et praedicarem captivis liberationem et clausis apertionem;
Isaiah 61 2 ut praedicarem annum placabilem Domino et diem ultionis Deo nostro; ut consolarer omnes lugentes,
Isaiah 61 3 ut ponerem lugentibus Sion et darem eis coronam pro cinere, oleum gaudii pro luctu, pallium laudis pro spiritu maeroris. Et vocabuntur Terebinthi iustitiae, plantatio Domini ad glorificandum.
Isaiah 61 4 Et aedificabunt deserta a saeculo et ruinas antiquas erigent et instaurabunt civitates desertas, dissipatas in generatione et generatione.
Isaiah 61 5 Et stabunt alieni et pascent pecora vestra, et filii peregrinorum agricolae et vinitores vestri erunt;
Isaiah 61 6 vos autem Sacerdotes Domini vocabimini, Ministri Dei nostri dicetur vobis; fortitudinem gentium comedetis et in gloria earum superbietis.
Isaiah 61 7 Pro confusione eorum duplici et ignominia laudabunt partem suam; propterea in terra sua duplicia possidebunt, laetitia sempiterna erit eis.
Isaiah 61 8 Quia ego Dominus diligens iudicium, odio habens rapinam et iniquitatem; et dabo opus eorum in veritate et foedus perpetuum feriam eis.
Isaiah 61 9 Et scietur in gentibus semen eorum, et germen eorum in medio populorum; omnes, qui viderint eos, cognoscent illos, quia isti sunt semen, cui benedixit Dominus.
Isaiah 61 10 Gaudens gaudebo in Domino, et exsultabit anima mea in Deo meo, quia induit me vestimentis salutis et indumento iustitiae circumdedit me, quasi sponsum decoratum corona et quasi sponsam ornatam monilibus suis.
Isaiah 61 11 Sicut enim terra profert germen suum, et sicut hortus semen suum germinat, sic Dominus Deus germinabit iustitiam et laudem coram universis gentibus.
Isaiah 62 1 Propter Sion non tacebo et propter Ierusalem non quiescam, donec egrediatur ut splendor iustitia eius, et salus eius ut lampas accendatur.
Isaiah 62 2 Et videbunt gentes iustitiam tuam, et cuncti reges gloriam tuam; et vocaberis nomine novo, quod os Domini nominabit.
Isaiah 62 3 Et eris corona gloriae in manu Domini, et diadema regni in manu Dei tui.
Isaiah 62 4 Non vocaberis ultra Derelicta, et terra tua non vocabitur amplius Desolata; sed vocaberis Beneplacitum meum in ea, et terra tua Nupta, quia complacuit Domino in te, et terra tua erit nupta.
Isaiah 62 5 Nam ut iuvenis uxorem ducit virginem, ita ducent te filii tui; ut gaudet sponsus super sponsam, ita gaudebit super te Deus tuus.
Isaiah 62 6 Super muros tuos, Ierusalem, constitui custodes; tota die et tota nocte, in perpetuo non tacebunt. Qui commonetis Dominum, ne taceatis
Isaiah 62 7 et ne detis silentium ei, donec stabiliat et donec ponat Ierusalem laudem in terra.
Isaiah 62 8 Iuravit Dominus in dextera sua et in brachio fortitudinis suae: “ Non dabo triticum tuum ultra cibum inimicis tuis, neque bibent filii alieni vinum tuum, in quo laborasti.
Isaiah 62 9 Quia, qui collegerint illud, comedent et laudabunt Dominum; et, qui vindemiam fecerint, illud bibent in atriis sanctuarii mei.
Isaiah 62 10 Transite, transite per portas, parate viam populo. Sternite, sternite semitam, eligite lapides, elevate signum ad populos ”.
Isaiah 62 11 Ecce Dominus auditum fecit in extremis terrae: “ Dicite filiae Sion: Ecce salus tua venit, ecce merces eius cum eo, et praemium eius coram illo.
Isaiah 62 12 Et vocabunt eos Populus sanctus, Redempti a Domino; tu autem vocaberis Quaesita, Civitas non derelicta ”.
Isaiah 63 1 “ Quis est iste, qui venit de Edom, tinctis vestibus de Bosra? Iste formosus in stola sua, gradiens in multitudine fortitudinis suae ”. “ Sum ego, qui loquor iustitiam, potens ad salvandum ”.
Isaiah 63 2 “ Quare ergo rubrum est indumentum tuum, et vestimenta tua sicut calcantis in torculari? ”.
Isaiah 63 3 “ Torcular calcavi solus, et de gentibus non erat vir mecum; calcavi eos in furore meo et conculcavi eos in ira mea. Et aspersus est sanguis eorum super vestimenta mea, et omnia indumenta mea inquinavi.
Isaiah 63 4 Dies enim ultionis in corde meo, annus redemptionis meae venit.
Isaiah 63 5 Circumspexi, et non erat auxiliator, miratus sum, et non fuit qui adiuvaret; et salvavit mihi brachium meum, et indignatio mea ipsa auxiliata est mihi.
Isaiah 63 6 Et conculcavi populos in furore meo et contrivi eos in indignatione mea et effudi in terram sanguinem eorum ”.
Isaiah 63 7 Miserationum Domini recordabor, laudum Domini super omnibus, quae reddidit nobis Dominus, et super multitudinem bonorum domui Israel, quae largitus est eis secundum misericordias suas et secundum multitudinem miserationum suarum.
Isaiah 63 8 Et dixit: “ Verumtamen populus meus est, filii, qui non deludent ”; et factus est eis salvator.
Isaiah 63 9 In omni tribulatione eorum non legatus neque angelus, sed ipse salvavit eos. In dilectione sua et in indulgentia sua ipse redemit eos et sustulit eos et portavit eos cunctis diebus saeculi.
Isaiah 63 10 Ipsi autem ad iracundiam provocaverunt et afflixerunt spiritum sanctitatis eius; et conversus est eis in inimicum et ipse debellavit eos.
Isaiah 63 11 Et recordatus est dierum antiquorum, Moysi et populi sui. Ubi est qui eduxit eos de mari cum pastore gregis sui? Ubi est qui posuit in medio eius spiritum sanctitatis suae?
Isaiah 63 12 Qui adduxit ad dexteram Moysi brachium maiestatis suae, qui scidit aquas ante eos, ut faceret sibi nomen sempiternum,
Isaiah 63 13 qui deduxit eos per abyssos quasi equum per desertum, et non impingebant?
Isaiah 63 14 Sicut armentum, quod descendit per vallem, spiritus Domini fecit eos quiescere; sic conduxisti populum tuum, ut faceres tibi nomen gloriae.
Isaiah 63 15 Attende de caelo et vide de habitaculo sancto tuo et gloriae tuae; ubi est zelus tuus et fortitudo tua? Commotio viscerum tuorum et misericordiae tuae super me continuerunt se.
Isaiah 63 16 Tu enim pater noster. Abraham enim nescit nos, et Israel ignorat nos; tu, Domine, pater noster, redemptor noster: a saeculo nomen tuum.
Isaiah 63 17 Quare errare nos fecisti, Domine, de viis tuis, indurasti cor nostrum, ne timeremus te? Convertere propter servos tuos, tribus hereditatis tuae.
Isaiah 63 18 Brevi tempore hereditaverunt populum sanctum tuum, hostes nostri conculcaverunt sanctuarium tuum.
Isaiah 63 19 Facti sumus a saeculo, cum non dominareris nostri, neque invocaretur nomen tuum super nos. Utinam dirumperes caelos et descenderes! A facie tua montes defluerent.
Isaiah 64 1 Sicut ignis succendit sarmenta, aquam ebullire facit ignis, ut notum facias nomen tuum inimicis tuis, a facie tua gentes turbentur,
Isaiah 64 2 cum feceris mirabilia, quae non sperabamus. Descendisti, et a facie tua montes defluxerunt.
Isaiah 64 3 A saeculo non audierunt, neque aures perceperunt; oculus non vidit Deum, absque te, qui operaretur pro sperantibus in eum.
Isaiah 64 4 Occurris laetanti, facienti iustitiam et his, qui in viis tuis recordantur tui. Ecce tu iratus es, et peccavimus; in ipsis a saeculo nos salvabimur.
Isaiah 64 5 Et facti sumus ut immundus omnes nos, et quasi pannus inquinatus universae iustitiae nostrae; et marcuimus quasi folium universi, et iniquitates nostrae quasi ventus abstulerunt nos.
Isaiah 64 6 Non est qui invocet nomen tuum, qui consurgat et adhaereat tibi, quia abscondisti faciem tuam a nobis et dissolvisti nos in manu iniquitatis nostrae.
Isaiah 64 7 Et nunc, Domine, pater noster es tu, nos vero lutum; et fictor noster tu, et opera manuum tuarum omnes nos.
Isaiah 64 8 Ne irascaris, Domine, nimis et ne ultra memineris iniquitatis; ecce, respice: populus tuus omnes nos.
Isaiah 64 9 Urbes sanctitatis tuae factae sunt in desertum, Sion deserta facta est, Ierusalem desolata est.
Isaiah 64 10 Domus sanctitatis nostrae et gloriae nostrae, ubi laudaverunt te patres nostri, facta est in exustionem ignis, et omnia desiderabilia nostra versa sunt in ruinas.
Isaiah 64 11 Numquid super his continebis te, Domine, tacebis et affliges nos vehementer?
Isaiah 65 1 “ Quaesitus sum ab his, qui non consulebant me, inventus sum ab his, qui non quaerebant me. Dixi: “Ecce ego, ecce ego!” ad gentem, quae non invocabat nomen meum.
Isaiah 65 2 Expandi manus meas tota die ad populum rebellem, qui graditur in via non bona post cogitationes suas;
Isaiah 65 3 populus, qui ad iracundiam provocat me ante faciem meam semper, qui immolant in hortis et sacrificant super lateres,
Isaiah 65 4 qui morantur in sepulcris et in locis occultis pernoctant, qui comedunt carnem suillam et ius abominabile in vasis eorum,
Isaiah 65 5 qui dicunt: “Recede! Non appropinques mihi, quia sanctificarem te”. Isti fumus sunt in naribus meis, ignis ardens tota die.
Isaiah 65 6 Ecce scriptum est coram me; non tacebo, sed retribuam, et retribuam in sinum eorum
Isaiah 65 7 iniquitates vestras et iniquitates patrum vestrorum simul, dicit Dominus, qui sacrificaverunt super montes et super colles exprobraverunt mihi; et remetiar opus eorum primo in sinu eorum ”.
Isaiah 65 8 Haec dicit Dominus: “ Quomodo si inveniatur mustum in botro et dicatur: “Ne dissipes illud, quoniam benedictio est in eo”, sic faciam propter servos meos, ut non disperdam totum.
Isaiah 65 9 Et educam de Iacob semen et de Iuda possidentem montes meos; et hereditabunt terram electi mei, et servi mei habitabunt ibi.
Isaiah 65 10 Et erit Saron in pascua gregum, et vallis Achor in cubile armentorum populo meo, qui quaesierunt me.
Isaiah 65 11 Vos autem, qui derelinquitis Dominum, qui obliviscimini montem sanctum meum, qui ponitis Gad mensam et amphoram impletis Meni,
Isaiah 65 12 numerabo vos in gladio, et omnes in caede corruetis; pro eo quod vocavi, et non respondistis, locutus sum, et non audistis, sed fecistis malum in oculis meis et, quod displicet mihi, elegistis ”.
Isaiah 65 13 Propter hoc haec dicit Dominus Deus: “ Ecce servi mei comedent, et vos esurietis; ecce servi mei bibent, et vos sitietis; ecce servi mei laetabuntur, et vos confundemini;
Isaiah 65 14 ecce servi mei laudabunt in exsultatione cordis, et vos clamabitis prae dolore cordis et prae contritione spiritus ululabitis.
Isaiah 65 15 Et relinquetis nomen vestrum in iuramentum electis meis: “Interficiat te Dominus Deus”; et servos suos vocabit nomine alio.
Isaiah 65 16 Quicumque benedicit sibi in terra, benedicet sibi in Deo Amen; et, quicumque iurat in terra, iurabit in Deo Amen; quia oblivioni tradentur angustiae priores, et quia abscondentur ab oculis meis.
Isaiah 65 17 Ecce enim ego creo caelos novos et terram novam, et non erunt in memoria priora et non ascendent super cor.
Isaiah 65 18 Sed gaudebunt et exsultabunt usque in sempiternum in his, quae ego creo, quia ecce ego creo Ierusalem exsultationem et populum eius gaudium.
Isaiah 65 19 Et exsultabo in Ierusalem et gaudebo in populo meo, et non audietur in ea ultra vox fletus et vox clamoris.
Isaiah 65 20 Non erit ibi amplius infans dierum et senex, qui non impleat dies suos. Quoniam puer erit, qui centenarius moriatur; et, qui non attingat centum annos, maledictus erit.
Isaiah 65 21 Et aedificabunt domos et habitabunt et plantabunt vineas et comedent fructus earum.
Isaiah 65 22 Non aedificabunt, ut alius habitet, non plantabunt, ut alius comedat: secundum enim dies ligni erunt dies populi mei, et operibus manuum suarum diu fruentur electi mei.
Isaiah 65 23 Non laborabunt frustra neque generabunt in interitum repentinum, quia semen benedictorum erunt Domini, et nepotes eorum cum eis.
Isaiah 65 24 Eritque: antequam clament, ego respondebo; adhuc illis loquentibus, ego exaudiam.
Isaiah 65 25 Lupus et agnus pascentur simul, et leo sicut bos comedet paleas, et serpenti pulvis panis eius. Non nocebunt neque occident in omni monte sancto meo ”, dicit Dominus.
Isaiah 66 1 Haec dicit Dominus: “ Caelum thronus meus, terra autem scabellum pedum meorum. Quae ista domus, quam aedificabitis mihi, et quis iste locus quietis meae?
Isaiah 66 2 Omnia haec manus mea fecit, et mea sunt universa ista, dicit Dominus. Ad hunc autem respiciam, ad pauperculum et contritum spiritu et trementem sermones meos.
Isaiah 66 3 Qui immolat bovem, interficit virum; qui sacrificat ovem, excerebrat canem; qui offert oblationem, idemque sanguinem suillum; qui adolet incensum, benedicit idolo. Sicut isti elegerunt vias suas, et in abominationibus suis anima eorum delectatur,
Isaiah 66 4 sic ego eligam malam sortem eorum et, quae timebant, adducam eis; quia vocavi, et non erat qui responderet, locutus sum, et non audierunt feceruntque malum in oculis meis et, quod displicet mihi, elegerunt ”.
Isaiah 66 5 Audite verbum Domini, qui tremitis ad verbum eius. Dixerunt fratres vestri odientes vos et abicientes vos propter nomen meum: “ Gloriam suam manifestet Dominus, ut videamus laetitiam vestram”; ipsi autem confundentur.
Isaiah 66 6 Vox clamoris de civitate, vox de templo, vox Domini reddentis retributionem inimicis suis.
Isaiah 66 7 Antequam parturiret, peperit; antequam veniret partus eius, peperit masculum.
Isaiah 66 8 Quis audivit umquam tale? Et quis vidit huic simile? Numquid oritur terra in die una, aut parietur gens in momento? Quia parturivit, iam peperit Sion filios suos.
Isaiah 66 9 “ Numquid aperiam uterum et parere non faciam? ”, dicit Dominus. “ Aut ego, qui parere facio, uterum claudam? ”, ait Deus tuus.
Isaiah 66 10 Laetamini cum Ierusalem et exsultate in ea, omnes, qui diligitis eam; gaudete cum ea gaudio, universi, qui lugebatis super eam,
Isaiah 66 11 ut sugatis et repleamini ab ubere consolationis eius, ut mulgeatis et deliciis affluatis ex uberibus gloriae eius.
Isaiah 66 12 Quia haec dicit Dominus: “ Ecce ego dirigam ad eam quasi fluvium pacem et quasi torrentem inundantem gloriam gentium. Sugetis, in ulnis portabimini, et super genua blandientur vobis.
Isaiah 66 13 Quomodo si quem mater consolatur, ita ego consolabor vos; et in Ierusalem consolabimini.
Isaiah 66 14 Videbitis, et gaudebit cor vestrum, et ossa vestra quasi herba germinabunt, et manifestabitur manus Domini in servis eius, et indignabitur inimicis suis.
Isaiah 66 15 Quia ecce Dominus in igne veniet, et quasi turbo quadrigae eius, reddere in indignatione furorem suum et increpationem suam in flamma ignis;
Isaiah 66 16 quia in igne Dominus diiudicabit et in gladio suo omnem carnem, et multiplicabuntur interfecti a Domino.
Isaiah 66 17 Qui sanctificantur et purificantur, ut ingrediantur in hortos post aliquem stantem in medio, qui comedunt carnem suillam et abominationem et murem, simul consumentur, dicit Dominus.
Isaiah 66 18 Ego autem cognoscens opera eorum et cogitationes eorum veniam, ut congregem omnes gentes et linguas; et venient et videbunt gloriam meam. 
Isaiah 66 19 Et ponam in eis signum et mittam ex eis, qui salvati fuerint, ad gentes in Tharsis, Phut, Lud, Mosoch, Ros, Thubal et Iavan, ad insulas longinquas, ad eos, qui non audierunt de me et non viderunt gloriam meam, et annuntiabunt gloriam meam gentibus; 
Isaiah 66 20 et adducent omnes fratres vestros de cunctis gentibus oblationem Domino, in equis et in quadrigis et in lecticis et in mulis et in dromedariis, ad montem sanctum meum Ierusalem, dicit Dominus: quomodo si inferant filii Israel oblationem in vase mundo in domum Domini. 
Isaiah 66 21 Et assumam ex eis in sacerdotes et Levitas, dicit Dominus.
Isaiah 66 22 Quia sicut caeli novi et terra nova, quae ego faciam, stabunt coram me, dicit Dominus, sic stabit semen vestrum et nomen vestrum.
Isaiah 66 23 Et erit: unoquoque novilunio et quovis sabbato veniet omnis caro, ut adoret coram facie mea, dicit Dominus.
Isaiah 66 24 Et egredientur et videbunt cadavera virorum, qui praevaricati sunt in me; nam vermis eorum non morietur, et ignis eorum non exstinguetur, et erunt abominationi omni carni ”.
Jeremiah 1 1 Verba Ieremiae filii Helciae de sacerdotibus, qui fuerunt in Anathoth in terra Beniamin. 
Jeremiah 1 2 Quod factum est verbum Domini ad eum in diebus Iosiae filii Amon regis Iudae, in tertio decimo anno regni eius. 
Jeremiah 1 3 Et factum est in diebus Ioachim filii Iosiae regis Iudae, usque ad consummationem undecimi anni Sedeciae filii Iosiae regis Iudae, usque ad transmigrationem Ierusalem in mense quinto.
Jeremiah 1 4 Et factum est verbum Domini ad me dicens:
Jeremiah 1 5 “ Priusquam te formarem in utero, novi te et, antequam exires de vulva, sanctificavi te et prophetam gentibus dedi te ”.
Jeremiah 1 6 Et dixi: “ Heu, Domine Deus! Ecce nescio loqui, quia puer ego sum ”.
Jeremiah 1 7 Et dixit Dominus ad me: “ Noli dicere: “Puer sum”, quoniam, ad quoscumque mittam te, ibis et universa, quaecumque mandavero tibi, loqueris.
Jeremiah 1 8 Ne timeas a facie eorum, quia tecum ego sum, ut eruam te ”, dicit Dominus.
Jeremiah 1 9 Et misit Dominus manum suam et tetigit os meum; et dixit Dominus ad me: “ Ecce dedi verba mea in ore tuo;
Jeremiah 1 10 ecce constitui te hodie super gentes et super regna, ut evellas et destruas et disperdas et dissipes et aedifices et plantes ”.
Jeremiah 1 11 Et factum est verbum Domini ad me dicens: “ Quid tu vides, Ieremia? ”. Et dixi: “ Virgam amygdali vigilantis ego video ”. 
Jeremiah 1 12 Et dixit Dominus ad me: “Bene vidisti, quia vigilo ego super verbo meo, ut faciam illud ”.
Jeremiah 1 13 Et factum est verbum Domini secundo ad me dicens: “ Quid tu vides? ”. Et dixi: “ Ollam succensam ego video; et facies eius a facie aquilonis ”. 
Jeremiah 1 14 Et dixit Dominus ad me: “ Ab aquilone pandetur malum super omnes habitatores terrae;
Jeremiah 1 15 quia ecce ego convocabo omnia regna aquilonis, ait Dominus, et venient et ponent unusquisque solium suum in introitu portarum Ierusalem et contra omnes muros eius in circuitu et contra universas urbes Iudae;
Jeremiah 1 16 et loquar iudicia mea cum eis super omnem malitiam eorum, qui dereliquerunt me et incensum obtulerunt diis alienis et adoraverunt opus manuum suarum.
Jeremiah 1 17 Tu ergo accinge lumbos tuos et surge et loquere ad eos omnia, quae ego praecipio tibi; ne timeas a facie eorum, alioquin timere te faciam vultum eorum.
Jeremiah 1 18 Ego quippe dedi te hodie in civitatem munitam et in columnam ferream et in murum aereum contra omnem terram regibus Iudae, principibus eius et sacerdotibus et populo terrae;
Jeremiah 1 19 et bellabunt adversum te et non praevalebunt, quia tecum ego sum, ait Dominus, ut eripiam te ”.
Jeremiah 2 1 Et factum est verbum Domini ad me dicens:
Jeremiah 2 2 “ Vade et clama in auribus Ierusalem dicens: Haec dicit Dominus: Recordatus sum tui, caritatis adulescentiae tuae et amoris desponsationis tuae, quando secuta es me in deserto, in terra, quae non seminatur.
Jeremiah 2 3 Sanctus Domino Israel, primitiae frugum eius; omnes, qui devorabant eum, delinquebant; mala veniebant super eos, dicit Dominus.
Jeremiah 2 4 Audite verbum Domini, domus Iacob et omnes cognationes domus Israel.
Jeremiah 2 5 Haec dicit Dominus: Quid invenerunt patres vestri in me iniquitatis, quia elongaverunt a me et ambulaverunt post vanitatem et vani facti sunt?
Jeremiah 2 6 Et non dixerunt: “Ubi est Dominus, qui ascendere nos fecit de terra Aegypti, qui traduxit nos per desertum, per terram inhabitabilem et inviam, per terram sitis et caliginis, per terram, in qua non ambulavit vir, neque habitavit homo?”.
Jeremiah 2 7 Et induxi vos in terram hortorum, ut comederetis fructum eius et optima illius; et ingressi contaminastis terram meam et hereditatem meam posuistis in abominationem.
Jeremiah 2 8 Sacerdotes non dixerunt: “Ubi est Dominus?”. Et tractantes legem nescierunt me, et pastores praevaricati sunt in me, et prophetae prophetaverunt in Baal et, quae nihil prosunt, secuti sunt.
Jeremiah 2 9 Propterea adhuc iudicio contendam vobiscum, ait Dominus, et cum filiis filiorum vestrorum disceptabo.
Jeremiah 2 10 En transite ad insulas Cetthim et videte et in Cedar mittite et considerate vehementer et videte, si factum est huiuscemodi:
Jeremiah 2 11 si mutavit gens deos, et certe ipsi non sunt dii; populus vero meus mutavit gloriam suam in id, quod nihil prodest.
Jeremiah 2 12 Obstupescite, caeli, super hoc et inhorrescite supra modum, dicit Dominus.
Jeremiah 2 13 Duo enim mala fecit populus meus: me dereliquerunt fontem aquae vivae, ut foderent sibi cisternas, cisternas dissipatas, quae continere non valent aquas.
Jeremiah 2 14 Numquid servus est Israel aut vernaculus? Quare ergo factus est in praedam? Super eum rugierunt leones
Jeremiah 2 15 et dederunt vocem suam; posuerunt terram eius in solitudinem: civitates eius exustae sunt, et non est qui habitet in eis.
Jeremiah 2 16 Filii quoque Mempheos et Taphnes decalvabunt tibi verticem.
Jeremiah 2 17 Numquid non istud factum est tibi, quia dereliquisti Dominum Deum tuum eo tempore, quo ducebat te per viam?
Jeremiah 2 18 Et nunc quid tibi vis in via Aegypti, ut bibas aquam Nili? Et quid tibi cum via Assyriorum, ut bibas aquam Fluminis?
Jeremiah 2 19 Arguet te malitia tua, et aversio tua increpabit te; scito et vide quia malum et amarum est reliquisse te Dominum Deum tuum et non esse timorem mei apud te, dicit Dominus, Deus exercituum.
Jeremiah 2 20 A saeculo confregisti iugum tuum, rupisti vincula tua et dixisti: “Non serviam”. In omni enim colle sublimi et sub omni ligno frondoso tu prosternebaris meretrix.
Jeremiah 2 21 Ego autem plantavi te vineam electam, omne semen verum; quomodo ergo conversa es in palmites vineae alienae?
Jeremiah 2 22 Si laveris te nitro et multiplicaveris tibi herbam fullonum, maculata es in iniquitate tua coram me, dicit Dominus Deus.
Jeremiah 2 23 Quomodo dicis: “Non sum polluta, post Baalim non ambulavi”? Vide viam tuam in convalle, scito quid feceris: camelus levis contorquens vias suas.
Jeremiah 2 24 Onager assuetus in solitudine in desiderio animae suae attrahit aerem; libidinem eius quis avertet? Omnes, qui quaerunt eam, non deficient, in menstruis eius invenient eam.
Jeremiah 2 25 Prohibe pedem tuum a nuditate et guttur tuum a siti. Et dixisti: “Vanum est, nequaquam; adamavi quippe alienos et post eos ambulabo”.
Jeremiah 2 26 Quomodo confunditur fur, quando deprehenditur, sic confusi sunt domus Israel, ipsi et reges eorum, principes et sacerdotes et prophetae eorum
Jeremiah 2 27 dicentes ligno: “Pater meus es tu” et lapidi: “Tu me genuisti”. Verterunt ad me tergum et non faciem, sed in tempore afflictionis suae dicent: “Surge et libera nos!”.
Jeremiah 2 28 Ubi sunt dii tui, quos fecisti tibi? Surgant et liberent te in tempore afflictionis tuae; secundum numerum quippe civitatum tuarum facti sunt dii tui, Iuda.
Jeremiah 2 29 Quid vultis mecum iudicio contendere? Omnes praevaricati estis in me, dicit Dominus.
Jeremiah 2 30 Frustra percussi filios vestros: disciplinam non receperunt. Devoravit gladius vester prophetas vestros: quasi leo vastator.
Jeremiah 2 31 O generatio, vos videte verbum Domini: numquid solitudo factus sum Israeli aut terra tenebrarum? Quare ergo dixit populus meus: “Recessimus, non veniemus ultra ad te”?
Jeremiah 2 32 Numquid obliviscitur virgo ornamenti sui, sponsa fasciae pectoralis suae? Populus vero meus oblitus est mei diebus innumeris.
Jeremiah 2 33 Quam bene paras viam tuam ad quaerendum amorem! Et insuper in malum docuisti vias tuas,
Jeremiah 2 34 et in fimbriis tuis inventus est sanguis animarum pauperum innocentium: non effringentes invenisti eos; sed in omnibus his
Jeremiah 2 35 dixisti: “Innocens ego sum, propterea aversus est furor eius a me”. Ecce ego iudicio contendam tecum, eo quod dixeris: “Non peccavi”.
Jeremiah 2 36 Quam leviter mutas vias tuas! Et ab Aegypto confunderis, sicut confusa es ab Assyria.
Jeremiah 2 37 Nam et ab ista egredieris, et manus tuae erunt super caput tuum, quoniam obtrivit Dominus illos, quibus confisus es, et nihil habebis prosperum in eis.
Jeremiah 3 1 Si dimiserit vir uxorem suam, et recedens ab eo duxerit virum alterum, numquid revertetur ad eam ultra? Numquid non polluta et contaminata est terra illa? Tu autem fornicata es cum amatoribus multis et reverteris ad me?, dicit Dominus.
Jeremiah 3 2 Leva oculos tuos ad colles et vide, ubi non prostrata sis. In viis sedebas exspectans eos quasi Arabs in solitudine; et polluisti terram in fornicationibus tuis et in malitia tua.
Jeremiah 3 3 Quam ob rem prohibitae sunt stillae pluviarum, et serotinus imber non fuit. Frons mulieris meretricis facta est tibi; noluisti erubescere.
Jeremiah 3 4 Nonne amodo vocas me: “Pater meus, dux adulescentiae meae tu es!
Jeremiah 3 5 Numquid irascetur in perpetuum aut perseverabit in finem?”. Ecce locuta es et fecisti mala et praevaluisti ”.
Jeremiah 3 6 Et dixit Dominus ad me in diebus Iosiae regis: “ Numquid vidisti, quae fecerit aversatrix Israel? Abiit sibimet super omnem montem excelsum et sub omni ligno frondoso et fornicata est ibi. 
Jeremiah 3 7 Et dixi: “Cum fecerit haec omnia, ad me revertetur”; et non est reversa. Et vidit praevaricatrix soror eius, Iuda; 
Jeremiah 3 8 et vidit quia pro eo quod moechata esset aversatrix Israel, dimisissem eam et dedissem ei libellum repudii, et non timuit praevaricatrix Iuda, soror eius, sed abiit et fornicata est etiam ipsa; 
Jeremiah 3 9 et facilitate fornicationis suae contaminavit terram et moechata est cum lapide et ligno. 
Jeremiah 3 10 Sed in omnibus his non est reversa ad me praevaricatrix soror eius Iuda in toto corde suo sed in mendacio ”, ait Dominus.
Jeremiah 3 11 Et dixit Dominus ad me: “ Iustificavit animam suam aversatrix Israel comparatione praevaricatricis Iudae. 
Jeremiah 3 12 Vade et clama sermones istos contra aquilonem et dices: Revertere, aversatrix Israel, ait Dominus, et non avertam faciem meam a vobis, quia pius ego sum, dicit Dominus, et non irascar in perpetuum.
Jeremiah 3 13 Verumtamen scito iniquitatem tuam, quia in Dominum Deum tuum praevaricata es et dispersisti vias tuas alienis sub omni ligno frondoso; et vocem meam non audistis, ait Dominus.
Jeremiah 3 14 Convertimini, filii, qui aversi estis a me, dicit Dominus, quia ego Dominus vester sum; et assumam vos unum de civitate et duos de cognatione et introducam vos in Sion; 
Jeremiah 3 15 et dabo vobis pastores iuxta cor meum, et pascent vos scientia et doctrina. 
Jeremiah 3 16 Cumque multiplicati fueritis et creveritis in terra in diebus illis, ait Dominus, non dicent ultra: “Arca testamenti Domini”, neque ascendet super cor, neque recordabuntur illius, nec requiretur, nec fiet ultra. 
Jeremiah 3 17 In tempore illo vocabunt Ierusalem Solium Domini, et congregabuntur ad eam omnes gentes in nomine Domini in Ierusalem; et non ambulabunt ultra post pravitatem cordis sui pessimi. 
Jeremiah 3 18 In diebus illis ibit domus Iudae ad domum Israel, et venient simul de terra aquilonis ad terram, quam dedi in hereditatem patribus vestris.
Jeremiah 3 19 Ego autem dixi: Quomodo ponam te in filiis et tribuam tibi terram desiderabilem, hereditatem praeclarissimam inter gentes? Et dixi: Patrem vocabitis me et post me ingredi non cessabitis.
Jeremiah 3 20 Sed, quomodo contemnit mulier amatorem suum, sic contempsistis me, domus Israel ”, dicit Dominus.
Jeremiah 3 21 Vox in collibus audita est, ploratus et supplicatio filiorum Israel, quoniam iniquam fecerunt viam suam, obliti sunt Domini Dei sui.
Jeremiah 3 22 “ Convertimini, filii, qui aversi estis a me, et sanabo aversiones vestras ”. “ Ecce nos venimus ad te; tu enim es Dominus Deus noster.
Jeremiah 3 23 Vere mendaces erant colles et tumultus montium; vere in Domino Deo nostro salus Israel.
Jeremiah 3 24 Confusio comedit laborem patrum nostrorum ab adulescentia nostra, greges eorum et armenta eorum, filios eorum et filias eorum.
Jeremiah 3 25 Dormiemus in confusione nostra, et operiet nos ignominia nostra, quoniam Domino Deo nostro peccavimus nos et patres nostri ab adulescentia nostra usque ad hanc diem et non audivimus vocem Domini Dei nostri ”.
Jeremiah 4 1 “ Si converteris, Israel, ait Dominus, ad me convertere; si abstuleris abominationes tuas a facie mea, non effugies.
Jeremiah 4 2 Et iurabis: “Vivit Dominus!” in veritate et in iudicio et in iustitia, et benedicentur in ipso gentes et in ipso gloriabuntur.
Jeremiah 4 3 Haec enim dicit Dominus viro Iudae et Ierusalem: Novate vobis novale et nolite serere super spinas.
Jeremiah 4 4 Circumcidimini Domino et auferte praeputia cordium vestrorum, viri Iudae et habitatores Ierusalem, ne forte egrediatur ut ignis indignatio mea et succendatur, et non sit qui exstinguat, propter malitiam operum vestrorum.
Jeremiah 4 5 Annuntiate in Iuda et in Ierusalem auditum facite; et loquimini et canite tuba in terra, clamate fortiter et dicite: “Congregamini, et ingrediamur civitates munitas”.
Jeremiah 4 6 Levate signum in Sion, fugite, nolite stare, quia malum ego adduco ab aquilone et contritionem magnam.
Jeremiah 4 7 Ascendit leo de cubili suo, et praedo gentium se levavit; egressus est de loco suo, ut ponat terram tuam in solitudinem: civitates tuae vastabuntur, remanentes absque habitatore.
Jeremiah 4 8 Super hoc accingite vos ciliciis, plangite et ululate, quia non est aversa ira furoris Domini a nobis.
Jeremiah 4 9 Et erit in die illa, dicit Dominus, peribit cor regis et cor principum, et obstupescent sacerdotes, et prophetae consternabuntur ”.
Jeremiah 4 10 Et dixi: “ Heu, Domine Deus! Ergo decepisti populum istum et Ierusalem dicens: “Pax erit vobis”; et ecce pervenit gladius usque ad animam ”.
Jeremiah 4 11 In tempore illo dicetur populo huic et Ierusalem: “ Ventus urens collium, qui sunt in deserto, invadit filiam populi mei non ad ventilandum et ad purgandum.
Jeremiah 4 12 Ventus plenior his veniet mihi, nunc et ego loquar iudicia mea cum eis ”.
Jeremiah 4 13 Ecce quasi nubes ascendet, et quasi tempestas currus eius; velociores aquilis equi illius. Vae nobis, quoniam vastati sumus!
Jeremiah 4 14 Lava a malitia cor tuum, Ierusalem, ut salva fias; usquequo morabuntur in te cogitationes iniquae?
Jeremiah 4 15 Vox enim annuntiantis a Dan et notam facientis calamitatem de monte Ephraim.
Jeremiah 4 16 Nuntiate gentibus. Ecce adsunt! Auditum facite hoc super Ierusalem: “ Custodes venerunt de terra longinqua et dederunt super civitates Iudae vocem suam;
Jeremiah 4 17 quasi custodes agrorum facti sunt super eam in gyro, quia adversus me contumax erat ”, dicit Dominus.
Jeremiah 4 18 Via tua et opera tua fecerunt haec tibi; ista malitia tua, quia amara, quia tetigit cor tuum.
Jeremiah 4 19 Viscera mea, viscera mea! Doleo. Parietes cordis mei! Turbatur in me cor meum: non tacebo, quoniam vocem bucinae audivit anima mea, clamorem proelii.
Jeremiah 4 20 Contritio super contritionem vocata est, quoniam vastata est omnis terra, repente vastata sunt tabernacula mea, subito tentoria mea.
Jeremiah 4 21 Usquequo videbo vexillum, audiam vocem bucinae?
Jeremiah 4 22 “ Quia stultus populus meus: me non cognoverunt; filii insipientes sunt et vecordes: sapientes sunt, ut faciant mala, bene autem facere nesciunt ”.
Jeremiah 4 23 Aspexi terram, et ecce vacua erat et deserta; et caelos, et non erat lux in eis.
Jeremiah 4 24 Aspexi montes, et ecce movebantur, et omnes colles conturbati sunt.
Jeremiah 4 25 Aspexi, et ecce non erat homo, et omne volatile caeli recesserat.
Jeremiah 4 26 Aspexi, et ecce hortus desertus, et omnes urbes eius destructae sunt a facie Domini et a facie irae furoris eius.
Jeremiah 4 27 Haec enim dicit Dominus: “ Deserta erit omnis terra, sed tamen consummationem non faciam.
Jeremiah 4 28 Super hoc lugebit terra, et maerebunt caeli desuper, eo quod locutus sum, statui et non paenitet me nec avertar ab eo ”.
Jeremiah 4 29 A voce equitis et mittentis sagittam fugit omnis civitas; ingressi sunt silvas condensas et ascenderunt rupes; universae urbes derelictae sunt, et non habitat in eis homo.
Jeremiah 4 30 Tu autem, vastata, quid facies? Cum vestieris te coccino, cum ornata fueris monili aureo, et pinxeris stibio oculos tuos, frustra componeris; contempserunt te amatores tui, animam tuam quaerent.
Jeremiah 4 31 Vocem enim quasi parturientis audivi, angustias ut puerperae; vox filiae Sion intermorientis expandentisque manus suas: “ Vae mihi, quia defecit anima mea propter interfectores! ”.
Jeremiah 5 1 Circuite vias Ierusalem et aspicite et considerate et quaerite in plateis eius, an inveniatis virum, an sit qui faciat iudicium et quaerentem fidem, et propitius ero ei.
Jeremiah 5 2 Quod si etiam “ Vivit Dominus! ” dixerint, certe falso iurabunt.
Jeremiah 5 3 Domine, nonne oculi tui respiciunt fidem? Percussisti eos, et non doluerunt, attrivisti eos, et renuerunt accipere disciplinam: induraverunt facies suas supra petram, noluerunt reverti.
Jeremiah 5 4 Ego autem dixi: “ Ecce pauperes illi stulte agunt, quia ignorant viam Domini, iudicium Dei sui.
Jeremiah 5 5 Ibo igitur ad optimates et loquar eis; ipsi enim noverunt viam Domini, iudicium Dei sui ”. Ecce hi simul confregerunt iugum, ruperunt vincula.
Jeremiah 5 6 Idcirco percussit eos leo de silva, lupus deserti vastabit eos, pardus vigilans super civitates eorum: omnis, qui egressus fuerit ex eis, lacerabitur, quia multiplicatae sunt praevaricationes eorum, confortatae sunt aversiones eorum. 
Jeremiah 5 7 “ Super quo propitius tibi esse potero? Filii tui dereliquerunt me et iuraverunt in his, qui non sunt dii; saturavi eos, et moechati sunt et in domum meretricis gregatim confluebant.
Jeremiah 5 8 Equi impinguati et admissarii facti sunt: unusquisque ad uxorem proximi sui hinniebat.
Jeremiah 5 9 Numquid super his non visitabo, dicit Dominus, et in gente tali non ulciscetur anima mea?
Jeremiah 5 10 Ascendite muros eius et dissipate, consummationem autem nolite facere; auferte propagines eius, quia non sunt Domini.
Jeremiah 5 11 Praevaricatione enim praevaricata est in me domus Israel et domus Iudae ”, ait Dominus.
Jeremiah 5 12 Negaverunt Dominum et dixerunt: “Non est ipse; neque veniet super nos malum, et gladium et famem non videbimus.
Jeremiah 5 13 Prophetae erunt in ventum, et responsum non est in eis. Haec ergo evenient illis ”.
Jeremiah 5 14 Propterea haec dicit Dominus, Deus exercituum: “ Quia locuti estis verbum istud, ecce ego do verba mea in ore tuo in ignem et populum istum in ligna, et vorabit eos.
Jeremiah 5 15 Ecce ego adducam super vos gentem de longinquo, domus Israel, ait Dominus, gentem robustam, gentem antiquam, gentem, cuius ignorabis linguam nec intelleges quid loquatur.
Jeremiah 5 16 Pharetra eius quasi sepulcrum patens universi fortes.
Jeremiah 5 17 Et comedet segetes tuas et panem tuum, devorabit filios tuos et filias tuas, comedet gregem tuum et armenta tua, comedet vineam tuam et ficum tuam; et conteret urbes munitas tuas, in quibus tu habes fiduciam, gladio.
Jeremiah 5 18 Verumtamen et in diebus illis, ait Dominus, non faciam in vobis consummationem ”.
Jeremiah 5 19 Quod si dixeritis: “ Quare fecit nobis Dominus Deus noster haec omnia? ”, dices ad eos: “ Sicut dereliquistis me et servistis diis alienis in terra vestra, sic servietis alienis in terra non vestra ”.
Jeremiah 5 20 Annuntiate hoc domui Iacob et auditum facite in Iuda dicentes:
Jeremiah 5 21 “ Audi, popule stulte, qui non habes cor, qui habentes oculos non vident, et aures et non audiunt.
Jeremiah 5 22 Numquid me non timebitis, ait Dominus, et a facie mea non trepidabitis? Qui posui arenam terminum mari, praeceptum sempiternum, quod non praeteribit; et commovebuntur et non poterunt, et intumescent fluctus eius, et non transibunt illud ”.
Jeremiah 5 23 Populo autem huic factum est cor contumax et rebelle; recesserunt et abierunt
Jeremiah 5 24 et non dixerunt in corde suo: “ Metuamus Dominum Deum nostrum, qui dat nobis pluviam temporaneam et serotinam in tempore suo, hebdomadas statutas messis custodientem nobis ”.
Jeremiah 5 25 Iniquitates vestrae declinaverunt haec, et peccata vestra prohibuerunt bonum a vobis,
Jeremiah 5 26 quia inventi sunt in populo meo impii, insidiantes quasi incurvati aucupes, laqueos ponentes ad capiendos viros.
Jeremiah 5 27 Sicut decipula plena avibus, sic domus eorum plenae dolo; ideo magnificati sunt et ditati,
Jeremiah 5 28 incrassati sunt et impinguati: et transgressi sunt terminos mali. Causam non iudicaverunt, causam pupilli, ut ipsi prospere agant, et iudicium pauperum non iudicaverunt.
Jeremiah 5 29 Numquid super his non visitabo, dicit Dominus, aut super gentem huiuscemodi non ulciscetur anima mea?
Jeremiah 5 30 Stupor et mirabilia facta sunt in terra:
Jeremiah 5 31 prophetae prophetabant mendacium, et sacerdotes applaudebant manibus suis, et populus meus dilexit talia. Quid igitur facietis in novissimo eius?
Jeremiah 6 1 Fugite, filii Beniamin, de medio Ierusalem; et in Thecua clangite bucina et super Bethcharem levate vexillum, quia malum visum est ab aquilone et contritio magna.
Jeremiah 6 2 Speciosam et delicatam silere feci filiam Sion.
Jeremiah 6 3 Ad eam venient pastores et greges eorum, figent in ea tentoria in circuitu; pascet unusquisque partem suam.
Jeremiah 6 4 “ Sanctificate super eam bellum, consurgite, et ascendamus in meridie; vae nobis, quia declinavit dies, quia longiores factae sunt umbrae vesperi!
Jeremiah 6 5 Surgite, et ascendamus in nocte et dissipemus domos eius ”.
Jeremiah 6 6 Quia haec dicit Dominus exercituum: “ Caedite lignum eius et fundite circa Ierusalem aggerem; haec est civitas visitationis, omnis calumnia in medio eius.
Jeremiah 6 7 Sicut effluere facit cisterna aquam suam, sic illa effluere facit malitiam suam; violentia et vastitas auditur in ea, coram me semper afflictio et plaga.
Jeremiah 6 8 Erudire, Ierusalem, ne forte recedat anima mea a te, ne forte ponam te desertam, terram inhabitabilem ”.
Jeremiah 6 9 Haec dicit Dominus exercituum: “ Usque ad racemum colligent quasi in vinea reliquias Israel. Converte manum tuam quasi vindemiator ad palmites ”.
Jeremiah 6 10 Cui loquar et quem contestabor, ut audiat? Ecce incircumcisae aures eorum, et audire non possunt; ecce verbum Domini factum est eis in opprobrium, et non suscipient illud.
Jeremiah 6 11 Idcirco furore Domini plenus sum, laboravi sustinens. “ Effunde super parvulum foris et super concilium iuvenum simul; etiam vir cum muliere capietur, senex cum pleno dierum.
Jeremiah 6 12 Et transibunt domus eorum ad alteros, agri et uxores pariter, quia extendam manum meam super habitantes terram ”, dicit Dominus.
Jeremiah 6 13 A minore quippe usque ad maiorem omnes avaritiae student, et a propheta usque ad sacerdotem cuncti faciunt dolum.
Jeremiah 6 14 Et curant contritionem populi mei in levitate dicentes: “ Pax, pax ”; et non est pax.
Jeremiah 6 15 Confusi sunt, quia abominationem fecerunt; quin potius confusione non sunt confusi et erubescere nescierunt. “ Quam ob rem cadent inter ruentes; tempore, quo visitavero eos, corruent ”, dicit Dominus.
Jeremiah 6 16 Haec dicit Dominus: “ State super vias et videte et interrogate de semitis antiquis, quae sit via bona, et ambulate in ea et invenietis refrigerium animabus vestris ”. Et dixerunt: “ Non ambulabimus! ”.
Jeremiah 6 17 Et constitui super vos speculatores: “ Audite vocem tubae ”. Et dixerunt: “ Non audiemus! ”.
Jeremiah 6 18 Ideo audite, gentes, et cognosce, congregatio, quanta ego faciam eis.
Jeremiah 6 19 Audi terra: “ Ecce ego adducam mala super populum istum, fructum cogitationum eorum, quia verba mea non audierunt et legem meam proiecerunt.
Jeremiah 6 20 Ut quid mihi tus, quod de Saba venit, et calamus suave olens de terra longinqua? Holocautomata vestra non sunt accepta, et victimae vestrae non placent mihi ”.
Jeremiah 6 21 Propterea haec dicit Dominus: “ Ecce ego dabo in populum istum offendicula, et offendent in eis patres et filii simul, vicinus et proximus peribunt ”.
Jeremiah 6 22 Haec dicit Dominus: “ Ecce populus venit de terra aquilonis, et gens magna consurget a finibus terrae;
Jeremiah 6 23 arcum et acinacem arripiet, crudelis est et non miserebitur; vox eorum quasi mare sonabit, et super equos ascendent, praeparati quasi vir ad proelium adversum te, filia Sion ”.
Jeremiah 6 24 “ Audivimus famam eius; dissolutae sunt manus nostrae, tribulatio apprehendit nos, dolores ut parturientem ”.
Jeremiah 6 25 Nolite exire ad agros et in via ne ambuletis, quoniam gladius inimici, pavor in circuitu.
Jeremiah 6 26 Filia populi mei, accingere cilicio et volutare in cinere, luctum unigeniti fac tibi, planctum amarum, quia repente veniet vastator super nos.
Jeremiah 6 27 Probatorem dedi te in populo meo; et scies et probabis viam eorum.
Jeremiah 6 28 Omnes isti principes rebelles, ambulantes fraudulenter. Aes et ferrum, omnia isti corrumpunt.
Jeremiah 6 29 Sufflavit sufflatorium in igne, consumptum est plumbum; frustra conflavit conflator, scoriae enim non sunt separatae.
Jeremiah 6 30 Argentum reprobum vocate eos, quia Dominus proiecit illos.
Jeremiah 7 1 Verbum, quod factum est ad Ieremiam a Domino dicens: 
Jeremiah 7 2 “ Sta in porta domus Domini et praedica ibi verbum istud et dic: Audite verbum Domini, omnis Iuda, qui ingredimini per portas has, ut adoretis Dominum. 
Jeremiah 7 3 Haec dicit Dominus exercituum, Deus Israel: Bonas facite vias vestras et opera vestra, et habitare vos faciam in loco isto. 
Jeremiah 7 4 Nolite confidere in verbis mendacii dicentes: “Templum Domini, templum Domini, templum Domini est”. 
Jeremiah 7 5 Quoniam, si bene direxeritis vias vestras et opera vestra, si feceritis iudicium inter virum et proximum eius, 
Jeremiah 7 6 advenae et pupillo et viduae non feceritis calumniam nec sanguinem innocentem effuderitis in loco hoc et post deos alienos non ambulaveritis in malum vobismetipsis, 
Jeremiah 7 7 habitare vos faciam in loco isto, in terra, quam dedi patribus vestris a saeculo usque in saeculum.
Jeremiah 7 8 Ecce vos confiditis vobis in sermonibus mendacii, qui non proderunt. 
Jeremiah 7 9 Quid? Furari, occidere, adulterari, iurare mendaciter, incensum offerre Baal et ire post deos alienos, quos ignoratis; 
Jeremiah 7 10 et venitis et statis coram me in domo hac, super quam invocatum est nomen meum, et dicitis: “Liberati sumus”, eo quod faciatis omnes abominationes istas. 
Jeremiah 7 11 Numquid spelunca latronum facta est domus ista, super quam invocatum est nomen meum in oculis vestris? Ecce, etiam ego vidi, dicit Dominus. 
Jeremiah 7 12 Ite ad locum meum in Silo, ubi habitavit nomen meum a principio, et videte, quae fecerim ei propter malitiam populi mei Israel. 
Jeremiah 7 13 Et nunc, quia fecistis omnia opera haec, dicit Dominus, et locutus sum ad vos mane consurgens et loquens, et non audistis, et vocavi vos, et non respondistis, 
Jeremiah 7 14 faciam domui huic, super quam invocatum est nomen meum, et in qua vos habetis fiduciam, et loco, quem dedi vobis et patribus vestris, sicut feci Silo; 
Jeremiah 7 15 et proiciam vos a facie mea, sicut proieci omnes fratres vestros, universum semen Ephraim.
Jeremiah 7 16 Tu ergo, noli orare pro populo hoc nec assumas pro eis deprecationem et orationem et non obsistas mihi, quia non exaudiam te. 
Jeremiah 7 17 Nonne vides, quid isti faciant in civitatibus Iudae et in plateis Ierusalem? 
Jeremiah 7 18 Filii colligunt ligna, et patres succendunt ignem, et mulieres commiscent farinam, ut faciant placentas reginae caeli et libent diis alienis, ut me ad iracundiam provocent. 
Jeremiah 7 19 Numquid me ad iracundiam provocant, dicit Dominus, nonne semetipsos in confusionem vultus sui? 
Jeremiah 7 20 Ideo haec dicit Dominus Deus: Ecce furor meus et indignatio mea effunditur super locum istum, super homines et super iumenta et super lignum regionis et super fruges terrae et succendetur et non exstinguetur.
Jeremiah 7 21 Haec dicit Dominus exercituum, Deus Israel: Holocautomata vestra addite victimis vestris et comedite carnes, 
Jeremiah 7 22 quia non sum locutus cum patribus vestris et non praecepi eis in die, qua eduxi eos de terra Aegypti, de verbo holocautomatum et victimarum. 
Jeremiah 7 23 Sed hoc verbum praecepi eis dicens: Audite vocem meam, et ero vobis Deus, et vos eritis mihi populus; et ambulate in omni via, quam mandaverim vobis, ut bene sit vobis. 
Jeremiah 7 24 Et non audierunt nec inclinaverunt aurem suam, sed abierunt in voluntatibus et in pravitate cordis sui mali factique sunt retrorsum et non in ante 
Jeremiah 7 25 a die, qua egressi sunt patres eorum de terra Aegypti, usque ad diem hanc. Et misi ad vos omnes servos meos prophetas, per diem consurgens diluculo et mittens; 
Jeremiah 7 26 et non audierunt me nec inclinaverunt aurem suam, sed induraverunt cervicem suam et peius operati sunt quam patres eorum. 
Jeremiah 7 27 Et loqueris ad eos omnia verba haec, et non audient te; et vocabis eos, et non respondebunt tibi; 
Jeremiah 7 28 et dices ad eos: Haec est gens, quae non audivit vocem Domini Dei sui nec recepit disciplinam. Periit fides et ablata est de ore eorum.
Jeremiah 7 29 Tonde capillum tuum et proice et sume in collibus planctum, quia sprevit Dominus et proiecit generationem furoris sui.
Jeremiah 7 30 Quia fecerunt filii Iudae malum in oculis meis, dicit Dominus; posuerunt abominationes suas in domo, super quam invocatum est nomen meum, ut polluerent eam; 
Jeremiah 7 31 et aedificaverunt excelsa Topheth, quae est in valle Benennom, ut incenderent filios suos et filias suas igni: quae non praecepi nec cogitavi in corde meo. 
Jeremiah 7 32 Ideo ecce dies venient, dicit Dominus, et non dicetur amplius Topheth et vallis Benennom sed vallis Interfectionis; et sepelient in Topheth, eo quod non sit locus. 
Jeremiah 7 33 Et erit morticinum populi huius in cibum volucribus caeli et bestiis terrae, et non erit qui abigat. 
Jeremiah 7 34 Et quiescere faciam de urbibus Iudae et de plateis Ierusalem vocem gaudii et vocem laetitiae, vocem sponsi et vocem sponsae: in desolationem enim erit terra ”.
Jeremiah 8 1 “ In illo tempore, ait Dominus, eicient ossa regum Iudae et ossa principum eius et ossa sacerdotum et ossa prophetarum et ossa eorum, qui habitaverunt Ierusalem de sepulcris suis; 
Jeremiah 8 2 et expandent ea ad solem et lunam et omnem militiam caeli, quae dilexerunt et quibus servierunt et post quae ambulaverunt et quae quaesierunt et adoraverunt; non colligentur et non sepelientur: in sterquilinium super faciem terrae erunt. 
Jeremiah 8 3 Et eligent magis mortem quam vitam omnes, qui residui fuerint de cognatione hac pessima in universis locis, ad quae eiecero eos, dicit Dominus exercituum.
Jeremiah 8 4 Et dices ad eos: Haec dicit Dominus: Numquid, qui cadit, non resurget, et, qui aversus est, non revertetur?
Jeremiah 8 5 Quare ergo aversus est populus iste, Ierusalem aversione perpetua? Apprehenderunt mendacium et noluerunt reverti.
Jeremiah 8 6 Attendi et auscultavi: nemo, quod bonum est, loquitur, nullus est, qui agat paenitentiam super malitia sua dicens: “Quid feci?”. Omnes conversi sunt ad cursum suum, quasi equus impetu vadens in proelio.
Jeremiah 8 7 Etiam ciconia in caelo novit tempus suum; turtur et hirundo et turdus custodierunt tempus adventus sui; populus autem meus non novit iudicium Domini.
Jeremiah 8 8 Quomodo dicitis: “Sapientes nos sumus, et lex Domini nobiscum est”? Vere mendacium operatus est stilus mendax scribarum.
Jeremiah 8 9 Confusi sunt sapientes, perterriti et capti sunt; verbum enim Domini proiecerunt, et sapientia nulla est in eis.
Jeremiah 8 10 Propterea dabo mulieres eorum exteris, agros eorum expugnatoribus, quia a minimo usque ad maximum omnes avaritiam sequuntur, a propheta usque ad sacerdotem cuncti faciunt mendacium.
Jeremiah 8 11 Et sanant contritionem filiae populi mei in levitate dicentes “Pax, pax”, cum non sit pax.
Jeremiah 8 12 Confusi sunt, quia abominationem fecerunt; quin immo confusione non sunt confusi et erubescere nescierunt, idcirco cadent inter corruentes, in tempore visitationis suae corruent, dicit Dominus.
Jeremiah 8 13 Congregans congregabo eos, ait Dominus; non est uva in vitibus, et non sunt ficus in ficulnea, folium defluxit, et dabo eis gradientes super eos.
Jeremiah 8 14 “Quare sedemus? Convenite, et ingrediamur civitates munitas et pereamus ibi, quia Dominus Deus noster tradidit nos in interitum et potum dedit nobis aquam fellis; peccavimus enim Domino.
Jeremiah 8 15 Exspectavimus pacem, et non est bonum, tempus medelae, et ecce formido”.
Jeremiah 8 16 A Dan auditus est fremitus equorum eius, a voce hinnituum fortium equorum eius commota est omnis terra; et venient et devorabunt terram et plenitudinem eius, urbem et habitatores eius.
Jeremiah 8 17 Quia ecce ego mittam vobis serpentes regulos, quibus non est incantatio, et mordebunt vos ”, ait Dominus.
Jeremiah 8 18 Hilaritas mea facta est dolor in me, cor meum maerens.
Jeremiah 8 19 Ecce vox clamoris filiae populi mei de terra longinqua: “ Numquid Dominus non est in Sion? Aut rex eius non est in ea? ”. “ Quare ergo me ad iracundiam concitaverunt in sculptilibus suis et in vanitatibus alienis? ”.
Jeremiah 8 20 “ Transiit messis, finita est aestas, et nos salvati non sumus ”.
Jeremiah 8 21 Super contritione filiae populi mei contritus sum et contristatus; stupor obtinuit me.
Jeremiah 8 22 Numquid resina non est in Galaad? Aut medicus non est ibi? Quare enim non est obducta cicatrix filiae populi mei?
Jeremiah 8 23 Quis dabit capiti meo aquam et oculis meis fontem lacrimarum, et plorabo die ac nocte interfectos filiae populi mei?
Jeremiah 9 1 Quis dabit mihi in solitudine deversorium viatorum, et de relinquam populum meum et recedam ab eis? Quia omnes adulteri sunt, coetus praevaricatorum.
Jeremiah 9 2 “ Et tenderunt linguam suam quasi arcum; mendacium, et non veritas, invaluit in terra, quia de malo ad malum egressi sunt et me non cognoverunt, dicit Dominus.
Jeremiah 9 3 Unusquisque se a proximo suo custodiat et in omni fratre suo non habeat fiduciam, quia omnis frater supplantat, et omnis amicus fraudulenter incedit,
Jeremiah 9 4 et vir fratrem suum decipit, et veritatem non loquuntur; docuerunt enim linguam suam loqui mendacium, inique egerunt, noluerunt converti.
Jeremiah 9 5 Iniuria super iniuriam, dolus super dolum. Renuerunt scire me ”, dicit Dominus.
Jeremiah 9 6 Propterea haec dicit Dominus exercituum: “ Ecce ego conflabo et probabo eos; quid enim aliud faciam filiae populi mei?
Jeremiah 9 7 Sagitta vulnerans lingua eorum; dolum locuta est in ore suo: pacem cum amico suo loquitur et occulte ponit ei insidias.
Jeremiah 9 8 Numquid super his non visitabo eos, dicit Dominus, aut in gente huiusmodi non ulciscetur anima mea? ”.
Jeremiah 9 9 Super montes assumam fletum ac lamentum et super pascua deserti planctum, quoniam incensa sunt, eo quod non sit vir pertransiens, et non audiunt vocem gregis; a volucre caeli usque ad pecora transmigraverunt, recesserunt.
Jeremiah 9 10 “ Et dabo Ierusalem in acervos arenae et cubilia thoum, et civitates Iudae dabo in desolationem, eo quod non sit habitator ”.
Jeremiah 9 11 Quis est vir sapiens, qui intellegat hoc, et ad quem verbum oris Domini fiat, ut annuntiet istud: Quare perierit terra, exusta sit quasi desertum, eo quod non sit qui pertranseat?
Jeremiah 9 12 Et dixit Dominus: “ Quia dereliquerunt legem meam, quam dedi eis, et non audierunt vocem meam et non ambulaverunt in ea; 
Jeremiah 9 13 et abierunt post pravitatem cordis sui et post Baalim, quos didicerunt a patribus suis ”. 
Jeremiah 9 14 Idcirco haec dicit Dominus exercituum, Deus Israel: “ Ecce ego cibabo populum istum absinthio et potum dabo eis aquam fellis; 
Jeremiah 9 15 et dispergam eos in gentibus, quas non noverunt ipsi et patres eorum, et mittam post eos gladium, donec consumantur.
Jeremiah 9 16 Haec dicit Dominus exercituum: Attendite et vocate lamentatrices, et veniant; et ad eas, quae sapientes sunt, mittite, et properent! ”.
Jeremiah 9 17 Festinent et assumant super nos lamentum: deducant oculi nostri lacrimas, et palpebrae nostrae defluant aquis.
Jeremiah 9 18 Quia vox lamentationis audita est de Sion: “ Quomodo vastati sumus et confusi vehementer, quia dereliquimus terram, quoniam deiecta sunt tabernacula nostra ”.
Jeremiah 9 19 Audite ergo, mulieres, verbum Domini; et assumant aures vestrae sermonem oris eius, et docete filias vestras lamentum, et unaquaeque proximam suam planctum.
Jeremiah 9 20 Quia ascendit mors per fenestras nostras, ingressa est domos nostras, disperdere parvulos deforis, iuvenes de plateis.
Jeremiah 9 21 Loquere. Haec dicit Dominus: “ Et cadet morticinum hominis quasi stercus super faciem regionis et quasi manipulus post tergum metentis, et non est qui colligat ”.
Jeremiah 9 22 Haec dicit Dominus: “ Non glorietur sapiens in sapientia sua, et non glorietur fortis in fortitudine sua, et non glorietur dives in divitiis suis;
Jeremiah 9 23 sed in hoc glorietur, qui gloriatur: scire et nosse me, quia ego sum Dominus, qui facio misericordiam et iudicium et iustitiam in terra; haec enim placent mihi, ait Dominus.
Jeremiah 9 24 Ecce dies veniunt, dicit Dominus, et visitabo super omnem, qui circumcisum habet praeputium, 
Jeremiah 9 25 super Aegyptum et super Iudam et super Edom et super filios Ammon et super Moab et super omnes, qui attonsi sunt in comam, habitantes in deserto, quia omnes gentes habent praeputium, omnis autem domus Israel incircumcisi sunt corde ”.
Jeremiah 10 1 Audite verbum, quod locutus est Dominus super vos, domus Israel. 
Jeremiah 10 2 Haec dicit Dominus: “ Iuxta vias gentium nolite discere et a signis caeli nolite metuere, quae timent gentes,
Jeremiah 10 3 quia leges populorum vanae sunt. Quia lignum de saltu praecidit opus manuum artificis in ascia,
Jeremiah 10 4 argento et auro decoravit illud, clavis et malleis firmavit, ut non moveatur;
Jeremiah 10 5 sicut formido in cucumerario sunt et non loquentur, portantur, quia incedere non valent: nolite ergo timere ea, quia nec male possunt facere nec bene ”.
Jeremiah 10 6 Non est similis tui, Domine; magnus es tu, et magnum nomen tuum in fortitudine.
Jeremiah 10 7 Quis non timebit te, o rex gentium? Te enim decet, quoniam inter cunctos sapientes gentium et in universis regnis earum nullus est similis tui.
Jeremiah 10 8 Pariter insipientes et fatui sunt; doctrina vanitatis eorum lignum est.
Jeremiah 10 9 Argentum involutum, quod de Tharsis affertur, et aurum de Ophaz, opus artificis et manuum aurificis, hyacinthus et purpura indumentum eorum; opus artificum universa haec.
Jeremiah 10 10 Dominus autem Deus verus est, ipse Deus vivens et rex sempiternus; ab indignatione eius commovebitur terra, et non sustinebunt gentes comminationem eius.
Jeremiah 10 11 Sic ergo dicetis eis: “ Dii, qui caelos et terram non fecerunt, pereant de terra et de his, quae sub caelis sunt ”.
Jeremiah 10 12 Qui fecit terram in fortitudine sua, firmavit orbem in sapientia sua et prudentia sua extendit caelos.
Jeremiah 10 13 Ad vocem suam dat multitudinem aquarum in caelo et elevat nebulas ab extremitatibus terrae; fulgura in pluviam facit et educit ventum de thesauris suis.
Jeremiah 10 14 Stultus factus est omnis homo absque scientia; confusus est omnis artifex in sculptili, quoniam falsum est, quod conflavit, et non est spiritus in eis.
Jeremiah 10 15 Vana sunt et opus risu dignum; in tempore visitationis suae peribunt.
Jeremiah 10 16 Non est his similis pars Iacob: qui enim formavit omnia, ipse est, et Israel tribus hereditatis eius, Dominus exercituum nomen illi.
Jeremiah 10 17 Congrega de terra sarcinam tuam, quae habitas in obsidione,
Jeremiah 10 18 quia haec dicit Dominus: “ Ecce ego longe proiciam habitatores terrae in hac vice et tribulabo eos, ita ut inveniant me ”.
Jeremiah 10 19 Vae mihi super contritione mea, pessima plaga mea! Ego autem dixi: “ Plane haec infirmitas mea est, et portabo illam ”.
Jeremiah 10 20 Tabernaculum meum vastatum est, omnes funiculi mei dirupti sunt; filii mei exierunt a me et non subsistunt, non est qui extendat ultra tentorium meum et erigat pelles meas.
Jeremiah 10 21 Quia stulte egerunt pastores et Dominum non quaesierunt; propterea non prosperati sunt, et omnis grex eorum dispersus est.
Jeremiah 10 22 Vox auditionis ecce venit et commotio magna de terra aquilonis, ut ponat civitates Iudae solitudinem et habitaculum thoum.
Jeremiah 10 23 “ Scio, Domine, quia non est hominis via eius, nec viri est, ut ambulet et dirigat gressus suos.
Jeremiah 10 24 Corripe me, Domine, verumtamen in iudicio et non in furore tuo, ne forte ad nihilum redigas me ”.
Jeremiah 10 25 Effunde indignationem tuam super gentes, quae non cognoverunt te, et super cognationes, quae nomen tuum non invocaverunt; quia comederunt Iacob et devoraverunt eum et consumpserunt illum et pascua eius dissipaverunt.
Jeremiah 11 1 Verbum, quod factum est ad Ieremiam a Domino dicens: 
Jeremiah 11 2 “ Audite verba pacti huius et loquimini ad viros Iudae et habitatores Ierusalem. 
Jeremiah 11 3 Et dices ad eos: Haec dicit Dominus, Deus Israel: Maledictus vir, qui non audierit verba pacti huius, 
Jeremiah 11 4 quod praecepi patribus vestris in die, qua eduxi eos de terra Aegypti, de fornace ferrea, dicens: Audite vocem meam et facite omnia, quae praecipio vobis, et eritis mihi in populum, et ego ero vobis in Deum; 
Jeremiah 11 5 ut suscitem iuramentum, quod iuravi patribus vestris, daturum me eis terram fluentem lacte et melle, sicut est dies haec ”. Et respondi et dixi: “ Amen, Domine ”.
Jeremiah 11 6 Et dixit Dominus ad me: “ Vociferare omnia verba haec in civitatibus Iudae et in foris Ierusalem dicens: Audite verba pacti huius et facite illa. 
Jeremiah 11 7 Quia contestans contestatus sum patres vestros in die, qua eduxi eos de terra Aegypti, usque ad diem hanc; mane consurgens contestatus sum et dixi: Audite vocem meam. 
Jeremiah 11 8 Et non audierunt nec inclinaverunt aurem suam, sed abierunt unusquisque in pravitate cordis sui mali; et induxi super eos omnia verba pacti huius, quod praecepi, ut facerent, et non fecerunt ”.
Jeremiah 11 9 Et dixit Dominus ad me: “ Inventa est coniuratio in viris Iudae et in habitatoribus Ierusalem. 
Jeremiah 11 10 Reversi sunt ad iniquitates patrum suorum priorum, qui noluerunt audire verba mea; et hi ergo abierunt post deos alienos, ut servirent eis: irritum fecerunt domus Israel et domus Iudae pactum meum, quod pepigi cum patribus eorum. 
Jeremiah 11 11 Quam ob rem haec dicit Dominus: Ecce ego inducam super eos mala, de quibus exire non poterunt; et clamabunt ad me, et non exaudiam eos. 
Jeremiah 11 12 Et ibunt civitates Iudae et habitatores Ierusalem et clamabunt ad deos, quibus sacrificant, et non salvabunt eos in tempore afflictionis eorum. 
Jeremiah 11 13 Secundum numerum enim civitatum tuarum erant dii tui, Iuda, et secundum numerum viarum Ierusalem posuistis aras confusioni, aras ad sacrificandum Baal.
Jeremiah 11 14 Tu ergo noli orare pro populo hoc et ne assumas pro eis deprecationem et orationem, quia non exaudiam in tempore clamoris eorum ad me, in tempore afflictionis eorum.
Jeremiah 11 15 Quid est dilectae meae, ut in domo mea perficiat consilia mala? Numquid vota et carnes sanctae auferent a te malitias tuas, in quibus glorieris? ”.
Jeremiah 11 16 Olivam uberem, pulchram, fructibus speciosam, vocabit Dominus nomen tuum; ad vocem strepitus grandis succendit ignem in ea, et combusti sunt rami eius.
Jeremiah 11 17 Et Dominus exercituum, qui plantavit te, locutus est super te malum, pro malis domus Israel et domus Iudae, quae fecerunt sibi ad irritandum me, sacrificantes Baal.
Jeremiah 11 18 Tu autem, Domine, demonstrasti mihi, et cognovi; tunc ostendisti mihi opera eorum.
Jeremiah 11 19 Et ego quasi agnus mansuetus, qui portatur ad victimam; et non cognovi quia super me cogitaverunt consilia: “ Caedamus lignum in vigore eius et eradamus eum de terra viventium, et nomen eius non memoretur amplius ”.
Jeremiah 11 20 Tu autem, Domine exercituum, qui iudicas iuste et probas renes et corda: videam ultionem tuam ex eis; tibi enim revelavi causam meam.
Jeremiah 11 21 Propterea haec dicit Dominus super viros Anathoth, qui quaerunt animam tuam et dicunt: “ Non prophetabis in nomine Domini et non morieris in manibus nostris ”. 
Jeremiah 11 22 Propterea haec dicit Dominus exercituum: “ Ecce ego visitabo super eos: iuvenes morientur in gladio, filii eorum et filiae eorum morientur in fame, 
Jeremiah 11 23 et reliquiae non erunt eis; inducam enim malum super viros Anathoth, annum visitationis eorum ”.
Jeremiah 12 1 Iustus quidem tu es, Domine, si disputem tecum; verumtamen de iudiciis loquar ad te. Quare via impiorum prosperatur? Bene est omnibus, qui praevaricantur et inique agunt.
Jeremiah 12 2 Plantasti eos, et radicem miserunt, proficiunt et faciunt fructum; prope es tu ori eorum et longe a renibus eorum.
Jeremiah 12 3 Et tu, Domine, nosti me, vidisti me et probasti cor meum tecum; segrega eos quasi gregem ad victimam et sanctifica eos in diem occisionis.
Jeremiah 12 4 Usquequo lugebit terra, et herba omnis regionis siccabitur propter malitiam habitantium in ea? Consumptum est animal et volucre, quoniam dixerunt: “Non videbit novissima nostra”.
Jeremiah 12 5 “ Si cum peditibus currens laborasti, quomodo contendere poteris cum equis? Cum autem in terra pacis securus fueris, quid facies in silva condensa Iordanis?
Jeremiah 12 6 Nam et fratres tui et domus patris tui, etiam ipsi fraudulenter egerunt adversum te et clamaverunt post te plena voce; ne credas eis, cum locuti fuerint tibi bona ”.
Jeremiah 12 7 “ Reliqui domum meam, dimisi hereditatem meam; dedi dilectam animae meae in manu inimicorum eius.
Jeremiah 12 8 Facta est mihi hereditas mea quasi leo in silva; dedit contra me vocem, ideo odivi eam.
Jeremiah 12 9 Numquid avis discolor hereditas mea mihi? Numquid aves in circuitu contra eam? Venite, congregamini, omnes bestiae campi, properate ad devorandum.
Jeremiah 12 10 Pastores multi demoliti sunt vineam meam, conculcaverunt partem meam; dederunt portionem meam desiderabilem in desertum solitudinis.
Jeremiah 12 11 Posuerunt eam in dissipationem; lugetque coram me desolata, vastata est omnis terra, quia nullus est qui recogitet corde ”.
Jeremiah 12 12 Super omnes colles in deserto venerunt vastatores, quia gladius Domini devorat ab extremo terrae usque ad extremum eius; non est pax universae carni.
Jeremiah 12 13 Seminaverunt triticum et spinas messuerunt, laboraverunt, et non eis proderit; confundemini a fructibus vestris propter iram furoris Domini.
Jeremiah 12 14 Haec dicit Dominus adversum omnes vicinos meos pessimos, qui tangunt hereditatem, quam distribui populo meo Israel: “Ecce ego evellam eos de terra sua et domum Iudae evellam de medio eorum. 
Jeremiah 12 15 Et erit: cum evulsero eos, convertar et miserebor eorum et reducam eos, virum ad hereditatem suam et virum in terram suam. 
Jeremiah 12 16 Et erit: si eruditi didicerint vias populi mei, ut iurent in nomine meo: “Vivit Dominus!”, sicut docuerunt populum meum iurare in Baal, aedificabuntur in medio populi mei. 
Jeremiah 12 17 Quod si non audierint, evellam gentem illam evulsione et perditione ”, ait Dominus.
Jeremiah 13 1 Haec dixit Dominus ad me: “ Vade et posside tibi lumba re lineum et pones illud super lumbos tuos et in aquam non inferes illud ”. 
Jeremiah 13 2 Et possedi lumbare iuxta verbum Domini et posui circa lumbos meos. 
Jeremiah 13 3 Et factus est sermo Domini ad me secundo dicens: 
Jeremiah 13 4 “ Tolle lumbare, quod possedisti, quod est circa lumbos tuos, et surgens vade ad Euphraten et absconde ibi illud in foramine petrae ”. 
Jeremiah 13 5 Et abii et abscondi illud ad Euphraten, sicut praeceperat mihi Dominus. 
Jeremiah 13 6 Et factum est, post dies plurimos dixit Dominus ad me: “ Surge, vade ad Euphraten et tolle inde lumbare, quod praecepi tibi, ut absconderes ibi ”. 
Jeremiah 13 7 Et abii ad Euphraten et fodi et tuli lumbare de loco, ubi absconderam illud; et ecce, computruerat lumbare, ita ut nulli usui aptum esset. 
Jeremiah 13 8 Et factum est verbum Domini ad me dicens: 
Jeremiah 13 9 “ Haec dicit Dominus: Sic putrescere faciam superbiam Iudae et superbiam Ierusalem multam; 
Jeremiah 13 10 populus iste pessimus — qui nolunt audire verba mea et ambulant in pravitate cordis sui abieruntque post deos alienos, ut servirent eis et adorarent eos — erit sicut lumbare istud, quod nulli usui aptum est. 
Jeremiah 13 11 Sicut enim adhaeret lumbare ad lumbos viri, sic agglutinavi mihi omnem domum Israel et omnem domum Iudae, dicit Dominus, ut esset mihi in populum et in nomen et in laudem et in gloriam, et non audierunt.
Jeremiah 13 12 Dices ergo ad eos sermonem istum: Haec dicit Dominus, Deus Israel: Omnis laguncula implebitur vino. Et dicent ad te: “Numquid ignoramus quia omnis laguncula implebitur vino?”. 
Jeremiah 13 13 Et dices ad eos: Haec dicit Dominus: Ecce ego implebo omnes habitatores terrae huius et reges, qui sedent de stirpe David super thronum eius, et sacerdotes et prophetas et omnes habitatores Ierusalem ebrietate; 
Jeremiah 13 14 et collidam eos, virum in fratrem suum et patres et filios pariter, ait Dominus; non parcam et non concedam neque miserebor, ut non disperdam eos ”.
Jeremiah 13 15 Audite et auribus percipite; nolite elevari, quia Dominus locutus est.
Jeremiah 13 16 Date Domino Deo vestro gloriam, antequam contenebrescat, et antequam offendant pedes vestri ad montes caliginosos; exspectabitis lucem, et ponet eam in umbram mortis et in caliginem.
Jeremiah 13 17 Quod si hoc non audieritis, in abscondito plorabit anima mea a facie superbiae; plorans plorabit et deducet oculus meus lacrimam, quia captus est grex Domini.
Jeremiah 13 18 “ Dic regi et dominatrici: In humo sedete, quoniam descendit de capite vestro corona gloriae vestrae.
Jeremiah 13 19 Civitates austri clausae sunt, et non est qui aperiat; translata est omnis Iuda transmigratione perfecta.
Jeremiah 13 20 Leva oculos tuos et vide venientes ab aquilone: Ubi est grex, qui datus est tibi, pecus inclitum tuum?
Jeremiah 13 21 Quid dices, cum visitaverit te? Tu enim ipsa docuisti eos adversum te, amicos in caput tuum; numquid non dolores apprehendent te quasi mulierem parturientem?
Jeremiah 13 22 Quod si dixeris in corde tuo: “Quare venerunt mihi haec?”. Propter multitudinem iniquitatis tuae revelatae sunt laciniae tuae, pollutae sunt plantae tuae.
Jeremiah 13 23 Numquid mutare potest Aethiops pellem suam aut pardus varietates suas? Tunc et vos poteritis benefacere, cum didiceritis malum.
Jeremiah 13 24 Et disseminabo eos quasi stipulam, quae raptatur in vento deserti.
Jeremiah 13 25 Haec sors tua parsque mensurae tuae a me, dicit Dominus, quia oblita es mei et confisa es in mendacio.
Jeremiah 13 26 Unde et ego sublevabo lacinias tuas super faciem tuam, et apparebit ignominia tua,
Jeremiah 13 27 adulteria tua et hinnitus tuus, scelus fornicationis tuae. Super colles in agro vidi abominationes tuas. Vae tibi, Ierusalem! Non mundaberis; usquequo adhuc? ”.
Jeremiah 14 1 Quod factum est verbum Domini ad Ieremiam de sic citate.
Jeremiah 14 2 Luget Iuda, et portae eius languescunt et contristatae iacent in terra, et clamor Ierusalem ascendit.
Jeremiah 14 3 Maiores eorum miserunt minores suos ad aquam: venerunt ad cisternas, non invenerunt aquam; reportaverunt vasa sua vacua, confusi sunt et afflicti et operuerunt capita sua.
Jeremiah 14 4 Propter terrae vastitatem, quia non venit pluvia in terram, confusi sunt agricolae, operuerunt capita sua.
Jeremiah 14 5 Nam et cerva in agro peperit et reliquit, quia non erat herba.
Jeremiah 14 6 Et onagri steterunt in collibus, traxerunt aerem quasi thoes; defecerunt oculi eorum, quia non erat herba.
Jeremiah 14 7 “ Si iniquitates nostrae testificantur adversus nos, Domine, fac propter nomen tuum, quoniam multae sunt aversiones nostrae, tibi peccavimus.
Jeremiah 14 8 Exspectatio Israel, salvator eius in tempore tribulationis, quare quasi peregrinus es in terra et quasi viator declinans ad pernoctandum?
Jeremiah 14 9 Quare es velut vir attonitus, ut fortis, qui non potest salvare? Tu autem in medio nostri es, Domine, et nomen tuum invocatum est super nos; ne derelinquas nos ”.
Jeremiah 14 10 Haec dicit Dominus populo huic: “ Ita diligunt vagari, pedes suos non prohibent et Domino non placent ”. Nunc recordatus est iniquitatum eorum et visitat peccata eorum.
Jeremiah 14 11 Et dixit Dominus ad me: “ Noli orare pro populo isto in bonum. 
Jeremiah 14 12 Cum ieiunaverint, non exaudiam preces eorum; et, si obtulerint holocautomata et oblationes, non suscipiam ea; quoniam gladio et fame et peste consumam eos ”. 
Jeremiah 14 13 Et dixi: “ Heu, Domine Deus! Ecce prophetae dicunt eis: “Non videbitis gladium, et fames non erit in vobis, sed pacem veram dabit vobis in loco isto” ”. 
Jeremiah 14 14 Et dixit Dominus ad me: “ Falso prophetae vaticinantur in nomine meo: non misi eos et non praecepi eis neque locutus sum ad eos; visionem mendacem et divinationem et fraudulentiam et seductionem cordis sui prophetant vobis. 
Jeremiah 14 15 Idcirco haec dicit Dominus contra prophetas, qui prophetant in nomine meo, quos ego non misi, dicentes: “Gladius et fames non erit in terra hac”: In gladio et fame consumentur prophetae illi; 
Jeremiah 14 16 et homines, quibus prophetant, erunt proiecti in viis Ierusalem prae fame et gladio, et non erit qui sepeliat eos: ipsi et uxores eorum, filii et filiae eorum, et effundam super eos malum suum.
Jeremiah 14 17 Et dices ad eos verbum istud: Deducant oculi mei lacrimam per noctem et diem, et non taceant, quoniam contritione magna contrita est virgo filia populi mei, plaga pessima vehementer.
Jeremiah 14 18 Si egressus fuero ad agros, ecce occisi gladio; et, si introiero in civitatem, ecce attenuati fame; propheta quoque et sacerdos abierunt per terram nescientes ”.
Jeremiah 14 19 Numquid proiciens abiecisti Iudam, aut Sion abominata est anima tua? Quare ergo percussisti nos, ita ut nulla sit sanitas? Exspectavimus pacem, et non est bonum, et tempus curationis, et ecce turbatio.
Jeremiah 14 20 Cognovimus, Domine, impietates nostras, iniquitates patrum nostrorum, quia peccavimus tibi.
Jeremiah 14 21 Ne des nos in opprobrium propter nomen tuum, ne facias contumeliam solio gloriae tuae; recordare, ne irritum facias foedus tuum nobiscum.
Jeremiah 14 22 Numquid sunt in sculptilibus gentium, qui pluant, aut caeli possunt dare imbres? Nonne tu es Dominus Deus noster, quem exspectamus? Tu enim fecisti omnia haec.
Jeremiah 15 1 Et dixit Dominus ad me: “ Si steterit Moyses et Samuel co ram me, non est anima mea ad populum istum; eice illos a facie mea, et egrediantur. 
Jeremiah 15 2 Quod si dixerint ad te: “Quo egrediemur?”, dices ad eos: Haec dicit Dominus: Qui ad mortem, ad mortem; et qui ad gladium, ad gladium; et qui ad famem, ad famem; et qui ad captivitatem, ad captivitatem.
Jeremiah 15 3 Et mandabo super eos quattuor species, dicit Dominus: gladium ad occisionem et canes ad lacerandum et volatilia caeli et bestias terrae ad devorandum et dissipandum. 
Jeremiah 15 4 Et dabo eos in commotionem universis regnis terrae, propter Manassem filium Ezechiae regem Iudae, super omnibus, quae fecit in Ierusalem.
Jeremiah 15 5 Quis enim miserebitur tui, Ierusalem, aut quis contristabitur pro te, aut quis ibit ad rogandum de pace tua?
Jeremiah 15 6 Tu reppulisti me, dicit Dominus, retrorsum abiisti; et extendi manum meam super te et interfeci te: laboravi miserans.
Jeremiah 15 7 Et ventilavi eos ventilabro in portis terrae; orbavi et disperdidi populum meum: a viis suis non sunt reversi.
Jeremiah 15 8 Multiplicatae sunt mihi viduae eius super arenam maris, induxi eis super matrem militem vastatorem meridie, misi super eam repente perturbationem et terrorem.
Jeremiah 15 9 Infirmata est, quae peperit septem, exhalavit animam suam; occidit ei sol, cum adhuc esset dies, confusa est et erubuit, et residuos eorum in gladium dabo in conspectu inimicorum eorum ”, ait Dominus.
Jeremiah 15 10 Vae mihi, mater mea, quoniam genuisti me virum rixae et virum discordiae in universa terra! Non feneravi, nec feneravit mihi quisquam; omnes maledicunt mihi.
Jeremiah 15 11 Amen, Domine, ministravi tibi in bonum, intercessi apud te in tempore afflictionis et in tempore tribulationis pro inimico.
Jeremiah 15 12 Numquid frangitur ferro ferrum aquilonis et aes?
Jeremiah 15 13 “ Divitias tuas et thesauros tuos in direptionem dabo gratis, propter omnia peccata tua, in omnibus terminis tuis.
Jeremiah 15 14 Et servire te faciam inimicis tuis in terra, quam nescis, quia ignis succensus est in furore meo: super vos ardebit ”.
Jeremiah 15 15 Tu scis, Domine; recordare mei et visita me et vindica me de his, qui persequuntur me; noli in patientia tua abripere me, scito quoniam sustinui pro te opprobrium.
Jeremiah 15 16 Inventi sunt sermones tui, et comedi eos, et factum est mihi verbum tuum in gaudium et in laetitiam cordis mei, quoniam invocatum est nomen tuum super me, Domine, Deus exercituum.
Jeremiah 15 17 Non sedi in concilio ludentium et gloriatus sum; a facie manus tuae solus sedebam, quoniam indignatione replesti me.
Jeremiah 15 18 Quare factus est dolor meus perpetuus, et plaga mea desperabilis renuit curari? Factus es mihi quasi rivus mendax, aquae infideles.
Jeremiah 15 19 Propter hoc haec dixit Dominus: “ Si converteris, convertam te, et ante faciem meam stabis; et si separaveris pretiosum a vili, quasi os meum eris; convertentur ipsi ad te, et tu non converteris ad eos.
Jeremiah 15 20 Et dabo te populo huic in murum aereum fortem; et bellabunt adversum te et non praevalebunt, quia ego tecum sum, ut salvem te et eruam te, dicit Dominus.
Jeremiah 15 21 Et liberabo te de manu pessimorum et redimam te de manu fortium ”.
Jeremiah 16 1 Et factum est verbum Domi ni ad me dicens: 
Jeremiah 16 2 “ Non acci pies uxorem, et non erunt tibi filii et filiae in loco isto. 
Jeremiah 16 3 Quia haec dicit Dominus super filios et filias, qui generantur in loco isto, et super matres eorum, quae genuerunt eos, et super patres eorum, de quorum stirpe sunt nati in terra hac: 
Jeremiah 16 4 Mortibus aegrotationum morientur, non plangentur et non sepelientur; in sterquilinium super faciem terrae erunt et gladio et fame consumentur, et erit cadaver eorum in escam volatilibus caeli et bestiis terrae ”. 
Jeremiah 16 5 Haec enim dixit Dominus: “Ne ingrediaris domum convivii neque vadas ad plangendum neque lugebis eos, quia abstuli pacem meam a populo isto, dicit Dominus, misericordiam et miserationes. 
Jeremiah 16 6 Et morientur grandes et parvi in terra ista, non sepelientur neque plangentur, et non se incident, neque calvitium fiet pro eis. 
Jeremiah 16 7 Et non frangent lugenti panem ad consolandum super mortuo et non dabunt ei calicem ad consolandum super patre suo et matre. 
Jeremiah 16 8 Et domum convivii non ingredieris, ut sedeas cum eis et comedas et bibas. 
Jeremiah 16 9 Quia haec dicit Dominus exercituum, Deus Israel: Ecce ego auferam de loco isto in oculis vestris et in diebus vestris vocem gaudii et vocem laetitiae, vocem sponsi et vocem sponsae.
Jeremiah 16 10 Et cum annuntiaveris populo huic omnia verba haec, et dixerint tibi: “Quare locutus est Dominus super nos omne malum grande istud? Quae iniquitas nostra et quod peccatum nostrum, quod peccavimus Domino Deo nostro?”, 
Jeremiah 16 11 dices ad eos: Quia dereliquerunt me patres vestri, ait Dominus, et abierunt post deos alienos et servierunt eis et adoraverunt eos et me dereliquerunt et legem meam non custodierunt. 
Jeremiah 16 12 Sed et vos peius operati estis quam patres vestri: ecce enim ambulat unusquisque post pravitatem cordis sui mali, ut me non audiat. 
Jeremiah 16 13 Et eiciam vos de terra hac in terram, quam ignoratis, vos et patres vestri; et servietis ibi diis alienis, die ac nocte, quia non dabo vobis gratiam.
Jeremiah 16 14 Propterea ecce dies veniunt, dicit Dominus, et non dicetur ultra: “Vivit Dominus, qui eduxit filios Israel de terra Aegypti!”, 
Jeremiah 16 15 sed: “Vivit Dominus, qui eduxit filios Israel de terra aquilonis et de universis terris, ad quas eieci eos!”. Et reducam eos in terram suam, quam dedi patribus eorum.
Jeremiah 16 16 Ecce ego mittam piscatores multos, dicit Dominus, et piscabuntur eos; et post haec mittam eis multos venatores, et venabuntur eos de omni monte et de omni colle et de cavernis petrarum. 
Jeremiah 16 17 Quia oculi mei super omnes vias eorum: non sunt absconditae a facie mea, et non est occulta iniquitas eorum ab oculis meis. 
Jeremiah 16 18 Et reddam primum dupliciter iniquitates et peccata eorum, quia contaminaverunt terram meam in morticinis idolorum suorum et abominationibus suis impleverunt hereditatem meam ”.
Jeremiah 16 19 Domine, fortitudo mea et praesidium meum et refugium meum in die tribulationis; ad te gentes venient ab extremis terrae et dicent: “ Vere mendacium possederunt patres nostri, vanitatem, quae nihil prodest ”.
Jeremiah 16 20 Numquid faciet sibi homo deos, et ipsi non sunt dii?
Jeremiah 16 21 “ Idcirco ecce ego ostendam eis per vicem hanc, ostendam eis manum meam et virtutem meam, et scient quia nomen mihi Dominus ”.
Jeremiah 17 1 Peccatum Iudae scriptum est stilo ferreo, in ungue adamantino exaratum super tabulam cordis eorum et in cornibus ararum eorum,
Jeremiah 17 2 ut recordarentur filii eorum ararum suarum et palorum suorum iuxta ligna frondentia in collibus excelsis,
Jeremiah 17 3 montibus in campo. “ Divitias tuas, omnes thesauros tuos in direptionem dabo, excelsa tua propter peccata in universis finibus tuis.
Jeremiah 17 4 Et relinques hereditatem tuam, quam dedi tibi; et servire te faciam inimicis tuis in terra, quam ignoras, quoniam ignem succendistis in naribus meis; usque in aeternum ardebit ”.
Jeremiah 17 5 Haec dicit Dominus: “ Maledictus homo, qui confidit in homine et ponit carnem brachium suum, et a Domino recedit cor eius;
Jeremiah 17 6 erit enim quasi myricae in deserto et non videbit, cum venerit bonum, sed habitabit in siccitate in deserto, in terra salsuginis et inhabitabili.
Jeremiah 17 7 Benedictus vir, qui confidit in Domino, et erit Dominus fiducia eius;
Jeremiah 17 8 et erit quasi lignum, quod transplantatur super aquas, quod ad humorem mittit radices suas et non timebit, cum venerit aestus; et erit folium eius viride, et in anno siccitatis non erit sollicitum nec aliquando desinet facere fructum
Jeremiah 17 9 Dolosum est cor super omnia et insanabile; quis cognoscet illud?
Jeremiah 17 10 Ego Dominus scrutans cor et probans renes, qui do unicuique iuxta viam suam et iuxta fructum operum suorum.
Jeremiah 17 11 Perdix fovit, quae non peperit, ita faciens divitias sed non in iudicio. In dimidio dierum suorum derelinquet eas et in novissimo suo erit insipiens ”.
Jeremiah 17 12 Solium gloriae, altitudo a principio, locus sanctificationis nostrae!
Jeremiah 17 13 Exspectatio Israel, Domine, omnes, qui te derelinquunt, confundentur; recedentes a te in terra scribentur, quoniam dereliquerunt venam aquarum viventium, Dominum.
Jeremiah 17 14 Sana me, Domine, et sanabor; salvum me fac, et salvus ero, quoniam laus mea tu es.
Jeremiah 17 15 Ecce ipsi dicunt ad me: “ Ubi est verbum Domini? Veniat ”.
Jeremiah 17 16 Et ego non institi pro malo apud te et diem calamitatis non desideravi, tu scis: quod egressum est de labiis meis, rectum in conspectu tuo fuit.
Jeremiah 17 17 Non sis mihi tu formidini; refugium meum tu in die afflictionis.
Jeremiah 17 18 Confundantur, qui me persequuntur, et non confundar ego; paveant illi, et non paveam ego; induc super eos diem afflictionis et duplici contritione contere eos.
Jeremiah 17 19 Haec dixit Dominus ad me: “ Vade et sta in porta Filiorum populi, per quam ingrediuntur reges Iudae et egrediuntur, et in cunctis portis Ierusalem; 
Jeremiah 17 20 et dices ad eos: Audite verbum Domini, reges Iudae et omnis Iuda cunctique habitatores Ierusalem, qui ingredimini per portas istas. 
Jeremiah 17 21 Haec dicit Dominus: Custodite animas vestras et nolite portare pondera in die sabbati nec inferatis per portas Ierusalem; 
Jeremiah 17 22 et nolite efferre onera de domibus vestris in die sabbati et omne opus non facietis: sanctificate diem sabbati, sicut praecepi patribus vestris. 
Jeremiah 17 23 Et non audierunt nec inclinaverunt aurem suam; sed induraverunt cervicem suam, ne audirent me et ne acciperent disciplinam. 
Jeremiah 17 24 Et erit: si audieritis me, dicit Dominus, ut non inferatis onera per portas civitatis huius in die sabbati, et si sanctificaveritis diem sabbati, ne faciatis in eo omne opus, 
Jeremiah 17 25 ingredientur per portas civitatis huius reges et principes sedentes super solium David et ascendentes in curribus et equis, ipsi et principes eorum, viri Iudae et habitatores Ierusalem; et habitabitur civitas haec in sempiternum. 
Jeremiah 17 26 Et venient de civitatibus Iudae et de circuitu Ierusalem et de terra Beniamin et de Sephela et de montuosis et a Nageb, portantes holocaustum et victimam et sacrificium et tus, et inferent oblationem laudis in domum Domini. 
Jeremiah 17 27 Si autem non audieritis me, ut sanctificetis diem sabbati et ne portetis onus intrantes per portas Ierusalem in die sabbati, succendam ignem in portis eius, et devorabit domos Ierusalem et non exstinguetur ”.
Jeremiah 18 1 Verbum, quod factum est ad Ieremiam a Domino dicens: 
Jeremiah 18 2 “ Surge et descende in domum figuli et ibi audies verba mea ”. 
Jeremiah 18 3 Et descendi in domum figuli, et ecce ipse faciebat opus super rotam; 
Jeremiah 18 4 et dissipatum est vas, quod ipse faciebat e luto manibus suis, et rursus fecit illud vas alterum, sicut placuerat in oculis eius, ut faceret. 
Jeremiah 18 5 Et factum est verbum Domini ad me dicens: 
Jeremiah 18 6 “ Numquid sicut figulus iste non potero vobis facere, domus Israel?, ait Dominus. Ecce, sicut lutum in manu figuli, sic vos in manu mea, domus Israel. 
Jeremiah 18 7 Repente loquar adversum gentem et adversum regnum, ut eradicem et destruam et disperdam illud; 
Jeremiah 18 8 si paenitentiam egerit gens illa a malo suo, propter quod locutus sum adversus eam, agam et ego paenitentiam super malo, quod cogitavi ut facerem ei. 
Jeremiah 18 9 Et subito loquar de gente et de regno, ut aedificem et plantem illud; 
Jeremiah 18 10 si fecerit malum in oculis meis, ut non audiat vocem meam, paenitentiam agam super bono, quod locutus sum ut facerem ei. 
Jeremiah 18 11 Nunc ergo, dic viro Iudae et habitatoribus Ierusalem dicens: Haec dicit Dominus: Ecce ego fingo contra vos malum et cogito contra vos cogitationem; revertatur unusquisque a via sua mala, et dirigite vias vestras et opera vestra ”. 
Jeremiah 18 12 Qui dixerunt: “ Vanum est; post cogitationes enim nostras ibimus et unusquisque pravitatem cordis sui mali faciemus ”.
Jeremiah 18 13 Ideo haec dicit Dominus: “ Interrogate gentes: quis audivit talia horribilia, quae fecit nimis virgo Israel?
Jeremiah 18 14 Numquid deficiet de petra agri nix Libani, aut arescent aquae erumpentes frigidae et defluentes?
Jeremiah 18 15 Quia oblitus est mei populus meus, vanitati sacrificantes et impingentes in viis suis, in semitis antiquis, ut ambularent per calles in itinere non trito,
Jeremiah 18 16 ut poneret terram eorum in desolationem et in sibilum sempiternum: omnis, qui praeterierit per eam, obstupescet et movebit caput suum.
Jeremiah 18 17 Sicut ventus urens dispergam eos coram inimico; dorsum et non faciem ostendam eis in die perditionis eorum ”.
Jeremiah 18 18 Et dixerunt: “ Venite, et cogitemus contra Ieremiam cogitationes; non enim peribit lex a sacerdote, neque consilium a sapiente, nec sermo a propheta. Venite, et percutiamus eum lingua et non attendamus ad universos sermones eius ”.
Jeremiah 18 19 Attende, Domine, ad me et audi vocem adversariorum meorum.
Jeremiah 18 20 Numquid redditur pro bono malum, quia foderunt foveam animae meae? Recordare quod steterim in conspectu tuo, ut loquerer pro eis bonum et averterem indignationem tuam ab eis.
Jeremiah 18 21 Propterea da filios eorum in famem et deduc eos in manus gladii; fiant uxores eorum absque liberis et viduae, et viri eorum interficiantur morte, iuvenes eorum confodiantur gladio in proelio.
Jeremiah 18 22 Audiatur clamor de domibus eorum; adduces enim super eos latronem repente, quia foderunt foveam, ut caperent me, et laqueos absconderunt pedibus meis.
Jeremiah 18 23 Tu autem, Domine, scis omne consilium eorum adversum me in mortem; ne propitieris iniquitati eorum, et peccatum eorum a facie tua non deleatur. Fiant corruentes in conspectu tuo; in tempore furoris tui abutere eis.
Jeremiah 19 1 Haec dicit Dominus: “ Vade et eme lagunculam figuli testeam et accipe de senioribus populi et de senioribus sacerdotum 
Jeremiah 19 2 et egredere ad vallem Benennom, quae est iuxta introitum portae Fictilium, et praedicabis ibi verba, quae ego loquar ad te, 
Jeremiah 19 3 et dices: Audite verbum Domini, reges Iudae et habitatores Ierusalem: Haec dicit Dominus exercituum, Deus Israel: Ecce ego inducam afflictionem super locum istum, ita ut omnis, qui audierit illam, tinniant aures eius, 
Jeremiah 19 4 eo quod dereliquerint me et alienum fecerint locum istum et sacrificaverint in eo diis alienis, quos nescierunt ipsi et patres eorum et reges Iudae; et repleverunt locum istum sanguine innocentium; 
Jeremiah 19 5 et aedificaverunt excelsa Baal ad comburendos filios suos igne in holocaustum Baal: quae non praecepi nec locutus sum, nec ascenderunt in cor meum. 
Jeremiah 19 6 Propterea ecce dies veniunt, dicit Dominus, et non vocabitur amplius locus iste Topheth et vallis Benennom sed vallis Occisionis. 
Jeremiah 19 7 Et dissipabo consilium Iudae et Ierusalem in loco isto; et subvertam eos gladio in conspectu inimicorum suorum et in manu quaerentium animas eorum et dabo cadavera eorum escam volatilibus caeli et bestiis terrae. 
Jeremiah 19 8 Et ponam civitatem hanc in stuporem et in sibilum; omnis, qui praeterierit per eam, obstupescet et sibilabit super universa plaga eius. 
Jeremiah 19 9 Et cibabo eos carnibus filiorum suorum et carnibus filiarum suarum; et unusquisque carnem amici sui comedet in obsidione et in angustia, in qua concludent eos inimici eorum et qui quaerunt animas eorum.
Jeremiah 19 10 Et conteres lagunculam in oculis virorum, qui ibunt tecum, 
Jeremiah 19 11 et dices ad eos: Haec dicit Dominus exercituum: Sic conteram populum istum et civitatem istam, sicut conteritur vas figuli, quod non potest ultra instaurari; et in Topheth sepelientur, eo quod non sit alius locus ad sepeliendum. 
Jeremiah 19 12 Sic faciam loco huic, ait Dominus, et habitatoribus eius, ut ponam civitatem istam sicut Topheth; 
Jeremiah 19 13 et erunt domus Ierusalem et domus regum Iudae sicut locus Topheth, immundae: omnes domus, in quarum domatibus sacrificaverunt omni militiae caeli et libaverunt libamina diis alienis ”.
Jeremiah 19 14 Venit autem Ieremias de Topheth, quo miserat eum Dominus ad prophetandum, et stetit in atrio domus Domini et dixit ad omnem populum: 
Jeremiah 19 15 “ Haec dicit Dominus exercituum, Deus Israel: Ecce ego inducam super civitatem hanc et super omnes urbes eius universa mala, quae locutus sum adversum eam, quoniam induraverunt cervicem suam, ut non audirent sermones meos ”.
Jeremiah 20 1 Et audivit Phassur filius Em mer sacerdos, qui constitutus erat princeps in domo Domini, Ieremiam prophetantem sermones istos; 
Jeremiah 20 2 et percussit Phassur Ieremiam prophetam et misit eum in nervum, quod erat in porta Beniamin superiore in domo Domini. 
Jeremiah 20 3 Cumque illuxisset in crastinum, eduxit Phassur Ieremiam de nervo; et dixit ad eum Ieremias: “ Non Phassur vocavit Dominus nomen tuum sed Pavorem undique. 
Jeremiah 20 4 Quia haec dicit Dominus: Ecce ego dabo te in pavorem, te et omnes amicos tuos, et corruent gladio inimicorum suorum, et oculi tui videbunt; et omnem Iudam dabo in manu regis Babylonis, et traducet eos in Babylonem et percutiet eos gladio. 
Jeremiah 20 5 Et dabo universam substantiam civitatis huius et omnem laborem eius omneque pretium et cunctos thesauros regum Iudae dabo in manu inimicorum eorum; et diripient eos et tollent et ducent in Babylonem. 
Jeremiah 20 6 Tu autem, Phassur et omnes habitatores domus tuae, ibitis in captivitatem; et in Babylonem venies et ibi morieris ibique sepelieris, tu et omnes amici tui, quibus prophetasti mendacium ”.
Jeremiah 20 7 Seduxisti me, Domine, et seductus sum; fortior me fuisti et invaluisti. Factus sum in derisum tota die, omnes subsannant me.
Jeremiah 20 8 Quia quotiescumque loquor, vociferor, iniquitatem et vastitatem clamito; et factus est mihi sermo Domini in opprobrium et in derisum tota die.
Jeremiah 20 9 Et dixi: “ Non recordabor eius neque loquar ultra in nomine illius ”. Et factus est in corde meo quasi ignis exaestuans claususque in ossibus meis: et defeci, ferre non sustinens.
Jeremiah 20 10 Audivi enim contumelias multorum et terrorem in circuitu: “ Denuntiate, et denuntiemus eum ”. Omnes pacifici mei observabant lapsum meum: “ Forte decipietur, et praevalebimus adversus eum et consequemur ultionem ex eo ”.
Jeremiah 20 11 Dominus autem mecum est quasi bellator fortis; idcirco, qui persequuntur me, cadent et infirmi erunt. Confundentur vehementer, quia non prosperati sunt; opprobrium sempiternum, quod numquam delebitur.
Jeremiah 20 12 Et tu, Domine exercituum, probator iusti, qui vides renes et cor, videam, quaeso, ultionem tuam ex eis; tibi enim revelavi causam meam.
Jeremiah 20 13 Cantate Domino, laudate Dominum, quia liberavit animam pauperis de manu malorum.
Jeremiah 20 14 Maledicta dies, in qua natus sum; dies, in qua peperit me mater mea, non sit benedicta.
Jeremiah 20 15 Maledictus vir, qui annuntiavit patri meo dicens: “ Natus est tibi puer masculus ” et gaudio laetificavit eum;
Jeremiah 20 16 sit homo ille, ut sunt civitates, quas subvertit Dominus et non paenituit eum: audiat clamorem mane et ululatum in tempore meridiano, 
Jeremiah 20 17 qui non me interfecit a vulva, ut fieret mihi mater mea sepulcrum, et vulva eius conceptus aeternus.
Jeremiah 20 18 Quare de vulva egressus sum, ut viderem laborem et dolorem, et consumerentur in confusione dies mei?
Jeremiah 21 1 Verbum, quod factum est ad Ieremiam a Domino, quando misit ad eum rex Sedecias Phassur filium Melchiae et Sophoniam filium Maasiae sacerdotem dicens: 
Jeremiah 21 2 “ Interroga pro nobis Dominum, quia Nabuchodonosor rex Babylonis proeliatur adversum nos; si forte faciat Dominus nobiscum secundum omnia mirabilia sua, et recedat a nobis ”. 
Jeremiah 21 3 Et dixit Ieremias ad eos: “ Sic dicetis Sedeciae: 
Jeremiah 21 4 Haec dicit Dominus, Deus Israel: Ecce ego convertam vasa belli, quae in manibus vestris sunt et quibus vos pugnatis adversum regem Babylonis et Chaldaeos, qui obsident vos in circuitu murorum; et congregabo eos in medio civitatis huius. 
Jeremiah 21 5 Et debellabo ego vos in manu extenta et in brachio forti et in furore et in indignatione et in ira grandi 
Jeremiah 21 6 et percutiam habitatores civitatis huius, homines et bestias: pestilentia magna morientur. 
Jeremiah 21 7 Et post haec, ait Dominus, dabo Sedeciam regem Iudae et servos eius et populum eius, qui derelicti sunt in civitate hac a peste et gladio et fame, in manu Nabuchodonosor regis Babylonis et in manu inimicorum eorum et in manu quaerentium animam eorum; et percutiet eos in ore gladii et non flectetur neque parcet nec miserebitur.
Jeremiah 21 8 Et ad populum hunc dices: Haec dicit Dominus: Ecce ego do coram vobis viam vitae et viam mortis: 
Jeremiah 21 9 qui habitaverit in urbe hac, morietur gladio et fame et peste; qui autem egressus fuerit et transfugerit ad Chaldaeos, qui obsident vos, vivet, et erit ei anima sua quasi spolium. 
Jeremiah 21 10 Posui enim faciem meam super civitatem hanc in malum et non in bonum, ait Dominus: in manu regis Babylonis dabitur, et exuret eam igni.
Jeremiah 21 11 Et domui regis Iudae: Audite verbum Domini,
Jeremiah 21 12 domus David. Haec dicit Dominus: Iudicate mane iudicium et eruite vi oppressum de manu expoliantis, ne forte egrediatur ut ignis indignatio mea et succendatur, et non sit qui exstinguat, propter malitiam operum vestrorum.
Jeremiah 21 13 Ecce ego ad te, habitatricem vallis, petram in planitie, ait Dominus; qui dicitis: “Quis invadet nos? Et quis ingredietur domos nostras?”.
Jeremiah 21 14 Et visitabo super vos iuxta fructum operum vestrorum, dicit Dominus; et succendam ignem in saltu eius, et devorabit omnia in circuitu eius ”.
Jeremiah 22 1 Haec dicit Dominus: “ Descende in domum regis Iudae et loqueris ibi verbum hoc 
Jeremiah 22 2 et dices: Audi verbum Domini, rex Iudae, qui sedes super solium David, tu et servi tui et populus tuus, qui ingredimini per portas istas. 
Jeremiah 22 3 Haec dicit Dominus: Facite iudicium et iustitiam et liberate vi oppressum de manu expoliantis et advenam et pupillum et viduam nolite affligere neque opprimatis inique et sanguinem innocentem ne effundatis in loco isto. 
Jeremiah 22 4 Si enim facientes feceritis verbum istud, ingredientur per portas domus huius reges, sedentes de genere David super thronum eius et ascendentes currus et equos, ipsi et servi et populus eorum. 
Jeremiah 22 5 Quod si non audieritis verba haec, in memetipso iuravi, dicit Dominus, quia in solitudinem erit domus haec.
Jeremiah 22 6 Quia haec dicit Dominus super domum regis Iudae: Galaad tu mihi, caput Libani, verumtamen ponam te solitudinem, urbes inhabitabiles,
Jeremiah 22 7 et sanctificabo super te interficientem virum et arma eius, et succident electas cedros tuas et praecipitabunt in ignem.
Jeremiah 22 8 Et pertransibunt gentes multae per civitatem hanc, et dicet unusquisque proximo suo: “Quare fecit Dominus sic civitati huic grandi?”. 
Jeremiah 22 9 Et respondebunt: “Eo quod dereliquerint pactum Domini Dei sui et adoraverint deos alienos et servierint eis” ”.
Jeremiah 22 10 Nolite flere mortuum neque lugeatis super eum fletu; plangite eum, qui egreditur, quia non revertetur ultra nec videbit terram nativitatis suae.
Jeremiah 22 11 Quia haec dicit Dominus ad Sellum filium Iosiae regem Iudae, qui regnavit pro Iosia patre suo: “ Qui egressus est de loco isto, non revertetur huc amplius, 
Jeremiah 22 12 sed in loco, ad quem transtulerunt eum, ibi morietur et terram istam non videbit amplius ”.
Jeremiah 22 13 Vae, qui aedificat domum suam in iniustitia et cenacula sua non in iudicio, proximum suum servire facit gratis et mercedem eius non reddet ei;
Jeremiah 22 14 qui dicit: “ Aedificabo mihi domum latam et cenacula spatiosa ”; qui aperit sibi fenestras et facit laquearia cedrina pingitque sinopide!
Jeremiah 22 15 Numquid regnabis, quoniam gloriaris in cedris? Pater tuus numquid non comedit et bibit? Sed fecit iudicium et iustitiam, tunc bene erat ei.
Jeremiah 22 16 Iudicavit causam pauperis et egeni, tunc bene. “ Numquid non hoc est nosse me? ”, dicit Dominus.
Jeremiah 22 17 Tui vero oculi et cor tuum nonnisi ad avaritiam et ad sanguinem innocentem fundendum et ad calumniam et ad oppressionem faciendam.
Jeremiah 22 18 Propterea haec dicit Dominus ad Ioachim filium Iosiae regem Iudae: “ Non plangent eum: “Vae, frater meus!” et “Vae, soror!”. Non concrepabunt ei: “Vae, domine!” et “Vae, inclite!”.
Jeremiah 22 19 Sepultura asini sepelietur, tractus et proiectus longe extra portas Ierusalem ”.
Jeremiah 22 20 Ascende Libanum et clama et in Basan da vocem tuam et clama de Abarim, quia contriti sunt omnes amatores tui.
Jeremiah 22 21 Locutus sum ad te in securitate tua, et dixisti: “ Non audiam! ”. Haec est via tua ab adulescentia tua, quia non audisti vocem meam.
Jeremiah 22 22 Omnes pastores tuos pascet ventus, et amatores tui in captivitatem ibunt, quia tunc confunderis et erubesces ab omni malitia tua.
Jeremiah 22 23 Quae sedes in Libano et nidificas in cedris, quomodo congemisces, cum venerint tibi dolores quasi dolores parturientis!
Jeremiah 22 24 “ Vivo ego, dicit Dominus, quia si fuerit Iechonias, filius Ioachim rex Iudae, anulus in manu dextera mea, inde evellam eum 
Jeremiah 22 25 et dabo te in manu quaerentium animam tuam et in manu, quorum tu formidas faciem, in manu Nabuchodonosor, regis Babylonis, et in manu Chaldaeorum; 
Jeremiah 22 26 et mittam te et matrem tuam, quae genuit te, in terram alienam, in qua nati non estis, ibique moriemini; 
Jeremiah 22 27 et in terram, ad quam ipsi levant animam suam, ut revertantur, illuc non revertentur ”.
Jeremiah 22 28 Numquid vas despectum et contritum, vir iste Iechonias? Numquid vas absque omni voluptate? Quare abiecti sunt, ipse et semen eius, et proiecti in terram, quam ignoraverunt? 
Jeremiah 22 29 Terra, terra, terra, audi sermonem Domini! 
Jeremiah 22 30 Haec dicit Dominus: “ Scribite virum istum sterilem, virum, qui in diebus suis non prosperabitur; nec enim erit de semine eius vir, qui sedeat super solium David et potestatem habeat ultra in Iuda ”.
Jeremiah 23 1 “Vae pastoribus, qui disper dunt et dissipant gregem pascuae meae!, dicit Dominus. 
Jeremiah 23 2 Ideo haec dicit Dominus, Deus Israel, ad pastores, qui pascunt populum meum: Vos dissipastis gregem meum et eiecistis eos et non visitastis eos; ecce ego visitabo super vos malitiam operum vestrorum, ait Dominus. 
Jeremiah 23 3 Et ego congregabo reliquias gregis mei de omnibus terris, ad quas eiecero eos, et convertam eos ad rura sua, et crescent et multiplicabuntur. 
Jeremiah 23 4 Et suscitabo super eos pastores, et pascent eos; non formidabunt ultra et non pavebunt, et nullus quaeretur ex numero, dicit Dominus.
Jeremiah 23 5 Ecce dies veniunt, dicit Dominus, et suscitabo David germen iustum; et regnabit rex et sapiens erit et faciet iudicium et iustitiam in terra.
Jeremiah 23 6 In diebus illis salvabitur Iuda, et Israel habitabit confidenter; et hoc est nomen, quod vocabunt eum: Dominus iustitia nostra.
Jeremiah 23 7 Propter hoc ecce dies veniunt, dicit Dominus, et non dicent ultra: “Vivit Dominus, qui eduxit filios Israel de terra Aegypti!”, 
Jeremiah 23 8 sed: “Vivit Dominus, qui eduxit et adduxit semen domus Israel de terra aquilonis et de cunctis terris!”, ad quas eieceram eos; et habitabunt in terra sua ”.
Jeremiah 23 9 Ad prophetas. Contritum est cor meum in medio mei, contremuerunt omnia ossa mea; factus sum quasi vir ebrius et quasi homo madidus a vino, a facie Domini et a facie verborum sanctorum eius;
Jeremiah 23 10 quia adulteris repleta est terra, quia a facie maledictionis luxit terra, arefacta sunt arva deserti, factus est cursus eorum malus, et fortitudo eorum iniustitia.
Jeremiah 23 11 “ Propheta namque et sacerdos polluti sunt, et in domo mea inveni malum eorum, ait Dominus.
Jeremiah 23 12 Idcirco via eorum erit quasi lubricum; in tenebras proicientur et cadent in eis; afferam enim super eos mala, annum visitationis eorum, ait Dominus.
Jeremiah 23 13 Et in prophetis Samariae vidi fatuitatem: prophetabant in Baal et decipiebant populum meum Israel.
Jeremiah 23 14 Et in prophetis Ierusalem vidi horribilia: adulterium faciunt et in mendacio ambulant; et confortaverunt manus pessimorum, ut non converteretur unusquisque a malitia sua: facti sunt mihi omnes ut Sodoma, et habitatores eius quasi Gomorra ”.
Jeremiah 23 15 Propterea haec dicit Dominus exercituum ad prophetas: “ Ecce ego cibabo eos absinthio et potabo eos felle; a prophetis enim Ierusalem egressa est pollutio super omnem terram.
Jeremiah 23 16 Haec dicit Dominus exercituum: Nolite audire verba prophetarum, qui prophetant vobis et decipiunt vos; visionem cordis sui loquuntur, non de ore Domini.
Jeremiah 23 17 Dicunt his, qui despiciunt me: “Locutus est Dominus: Pax erit vobis”; et omni, qui ambulat in pravitate cordis sui, dixerunt: “Non veniet super vos malum”.
Jeremiah 23 18 Quis enim affuit in consilio Domini et vidit et audivit sermonem eius? Quis consideravit verbum illius et audivit?
Jeremiah 23 19 Ecce turbo Domini, indignatio egressa est, et tempestas erumpens super caput impiorum irruet.
Jeremiah 23 20 Non cessabit furor Domini, usque dum faciat et usque dum compleat cogitationes cordis sui; in novissimis diebus intellegetis consilium eius.
Jeremiah 23 21 Non mittebam prophetas, et ipsi currebant; non loquebar ad eos, et ipsi prophetabant.
Jeremiah 23 22 Si stetissent in consilio meo, nota fecissent verba mea populo meo et avertissent utique eos a via sua mala et ab operibus suis pessimis.
Jeremiah 23 23 Putasne Deus e vicino ego sum, dicit Dominus, et non Deus de longe?
Jeremiah 23 24 Si occultabitur vir in absconditis, ego non videbo eum?, dicit Dominus. Numquid non caelum et terram ego impleo?, dicit Dominus.
Jeremiah 23 25 Audivi, quae dixerunt prophetae prophetantes in nomine meo mendacium atque dicentes: “Somniavi, somniavi”. 
Jeremiah 23 26 Usquequo istud est in corde prophetarum vaticinantium mendacium et prophetantium seductionem cordis sui? 
Jeremiah 23 27 Qui volunt facere, ut obliviscatur populus meus nominis mei, propter somnia eorum, quae narrat unusquisque ad proximum suum, sicut obliti sunt patres eorum nominis mei propter Baal. 
Jeremiah 23 28 Propheta, qui habet somnium, narret somnium et, qui habet sermonem meum, loquatur sermonem meum vere. Quid paleis ad triticum?, dicit Dominus.
Jeremiah 23 29 Numquid non verba mea sunt quasi ignis, dicit Dominus, et quasi malleus conterens petram? 
Jeremiah 23 30 Propterea ecce ego ad prophetas, ait Dominus, qui furantur verba mea unusquisque a proximo suo. 
Jeremiah 23 31 Ecce ego ad prophetas, ait Dominus, qui assumunt linguas suas et aiunt: “Dicit Dominus”. 
Jeremiah 23 32 Ecce ego ad prophetantes somnia mendacii, ait Dominus, qui narraverunt ea et seduxerunt populum meum in mendaciis suis et in iactantia sua, cum ego non misissem eos nec mandassem eis; qui nihil profuerunt populo huic, dicit Dominus.
Jeremiah 23 33 Si interrogaverit te populus iste vel propheta aut sacerdos dicens: “Quod est onus Domini”, dices ad eos: Vos estis onus; proiciam quippe vos, dicit Dominus. 
Jeremiah 23 34 Et propheta et sacerdos et populus, qui dicit: “Onus Domini”, visitabo super virum illum et super domum eius. 
Jeremiah 23 35 Haec dicetis unusquisque ad proximum et ad fratrem suum: “Quid respondit Dominus?” et “Quid locutus est Dominus?”. 
Jeremiah 23 36 Sed “Onus Domini” ultra non memorabitis, quia onus erit unicuique sermo suus, et pervertitis verba Dei viventis, Domini exercituum, Dei nostri. 
Jeremiah 23 37 Haec dices ad prophetam: “Quid respondit tibi Dominus?” et “Quid locutus est Dominus?”. 
Jeremiah 23 38 Si autem “Onus Domini” dixeritis, propter hoc haec dicit Dominus: Quia dixistis sermonem istum: “Onus Domini”, et misi ad vos dicens: Nolite dicere: “Onus Domini”; 
Jeremiah 23 39 propterea, ecce ego tollam vos portans et proiciam vos et civitatem, quam dedi vobis et patribus vestris, a facie mea; 
Jeremiah 23 40 et dabo vos in opprobrium sempiternum et in ignominiam aeternam, quae numquam oblivione delebitur ”.
Jeremiah 24 1 Ostendit mihi Dominus, et ecce duo calathi pleni ficis positi ante templum Domini, postquam transtulit Nabuchodonosor rex Babylonis Iechoniam filium Ioachim regem Iudae et principes eius et fabrum et inclusorem de Ierusalem et adduxit eos in Babylonem. 
Jeremiah 24 2 Calathus unus ficus bonas habebat nimis, ut solent ficus esse primi temporis; et calathus unus ficus habebat malas nimis, quae comedi non poterant, eo quod essent malae.
Jeremiah 24 3 Et dixit Dominus ad me: “ Quid tu vides, Ieremia? ”. Et dixi: “ Ficus, ficus bonas, bonas valde, et malas, malas valde, quae comedi non possunt, eo quod sint malae ”. 
Jeremiah 24 4 Et factum est verbum Domini ad me dicens: 
Jeremiah 24 5 “ Haec dicit Dominus, Deus Israel: Sicut ficus hae bonae, sic cognoscam transmigrationem Iudae, quam emisi de loco isto in terram Chaldaeorum, in bonum. 
Jeremiah 24 6 Et ponam oculos meos super eos ad placandum et reducam eos in terram hanc et aedificabo eos et non destruam et plantabo eos et non evellam. 
Jeremiah 24 7 Et dabo eis cor, ut sciant me quia ego sum Dominus; et erunt mihi in populum, et ego ero eis in Deum, quia revertentur ad me in toto corde suo.
Jeremiah 24 8 Et sicut ficus pessimae, quae comedi non possunt, eo quod sint malae, haec dicit Dominus, sic dabo Sedeciam regem Iudae et principes eius et reliquos de Ierusalem, qui remanserunt in terra hac et qui habitant in terra Aegypti. 
Jeremiah 24 9 Et dabo eos in vexationem afflictionemque omnibus regnis terrae, in opprobrium et in proverbium et in derisum et in maledictionem in universis locis, ad quae eieci eos. 
Jeremiah 24 10 Et mittam in eis gladium et famem et pestem, donec consumantur de terra, quam dedi eis et patribus eorum ”.
Jeremiah 25 1 Verbum, quod factum est ad Ieremiam de omni populo Iudae in anno quarto Ioachim filii Iosiae regis Iudae — ipse est annus primus Nabuchodonosor regis Babylonis — 
Jeremiah 25 2 quod locutus est Ieremias propheta ad omnem populum Iudae et ad universos habitatores Ierusalem dicens:
Jeremiah 25 3 “ A tertio decimo anno Iosiae filii Amon regis Iudae usque ad diem hanc, iste tertius et vicesimus est annus, factum est verbum Domini ad me, et locutus sum ad vos de nocte consurgens et loquens, et non audistis. 
Jeremiah 25 4 Et misit Dominus ad vos omnes servos suos prophetas, consurgens diluculo mittensque; et non audistis neque inclinastis aures vestras, ut audiretis, 
Jeremiah 25 5 cum diceret: “Revertimini unusquisque a via sua mala et a pessimis cogitationibus vestris, et habitabitis in terra, quam dedit Dominus vobis et patribus vestris, a saeculo et usque in saeculum; 
Jeremiah 25 6 et nolite ire post deos alienos, ut serviatis eis adoretisque eos, neque me ad iracundiam provocetis in operibus manuum vestrarum, et non affligam vos. 
Jeremiah 25 7 Et non audistis me, dicit Dominus, ut me ad iracundiam provocaretis in operibus manuum vestrarum, in malum vestrum”.
Jeremiah 25 8 Propterea haec dicit Dominus exercituum: Pro eo quod non audistis verba mea, 
Jeremiah 25 9 ecce ego mittam et assumam universas cognationes aquilonis, ait Dominus, et Nabuchodonosor regem Babylonis, servum meum, et adducam eos super terram istam et super habitatores eius et super omnes nationes, quae in circuitu illius sunt; et interficiam eos et ponam eos in stuporem et in sibilum et in ruinas sempiternas. 
Jeremiah 25 10 Perdamque ex eis vocem gaudii et vocem laetitiae, vocem sponsi et vocem sponsae, vocem molae et lumen lucernae, 
Jeremiah 25 11 et erit universa terra haec in solitudinem et in stuporem, et servient omnes gentes istae regi Babylonis septuaginta annis. 
Jeremiah 25 12 Cumque impleti fuerint septuaginta anni, visitabo super regem Babylonis et super gentem illam, dicit Dominus, iniquitatem eorum et super terram Chaldaeorum; et ponam illam in solitudines sempiternas. 
Jeremiah 25 13 Et adducam super terram illam omnia verba mea, quae locutus sum contra eam, omne, quod scriptum est in libro isto, quaecumque prophetavit Ieremias adversum omnes gentes. 
Jeremiah 25 14 Quia servient eis etiam illi, gentes multae et reges magni, et reddam eis secundum opera eorum et secundum facta manuum suarum ”.
Jeremiah 25 15 Quia sic dicit Dominus, Deus Israel, ad me: “ Sume calicem vini furoris huius de manu mea et propinabis de illo cunctis gentibus, ad quas ego mittam te; 
Jeremiah 25 16 et bibent et turbabuntur et insanient a facie gladii, quem ego mittam inter eos ”.
Jeremiah 25 17 Et accepi calicem de manu Domini et propinavi cunctis gentibus, ad quas misit me Dominus, 
Jeremiah 25 18 Ierusalem et civitatibus Iudae et regibus eius et principibus eius, ut darem eos in solitudinem et in stuporem, in sibilum et in maledictionem, sicut est dies ista; 
Jeremiah 25 19 pharaoni regi Aegypti et servis eius et principibus eius et omni populo eius; 
Jeremiah 25 20 et omni vulgo promiscuo et cunctis regibus terrae Us et cunctis regibus terrae Philisthim et Ascaloni et Gazae et Accaroni et reliquiis Azoti, 
Jeremiah 25 21 Edom et Moab et filiis Ammon; 
Jeremiah 25 22 et cunctis regibus Tyri et universis regibus Sidonis et regibus terrae insularum, qui sunt trans mare; 
Jeremiah 25 23 et Dedan et Thema et Buz et universis, qui attonsi sunt in comam; 
Jeremiah 25 24 et cunctis regibus Arabiae et cunctis regibus vulgi promiscui, qui habitant in deserto, 
Jeremiah 25 25 et cunctis regibus Zimri et cunctis regibus Elam et cunctis regibus Medorum, 
Jeremiah 25 26 cunctis quoque regibus aquilonis de prope et de longe, unicuique post fratrem suum et omnibus regnis terrae, quae super faciem eius sunt; et rex Sesach bibet post eos.
Jeremiah 25 27 “ Et dices ad eos: Haec dicit Dominus exercituum, Deus Israel: Bibite et inebriamini et vomite; et cadite neque surgatis a facie gladii, quem ego mittam inter vos. 
Jeremiah 25 28 Cumque noluerint accipere calicem de manu tua, ut bibant, dices ad eos: Haec dicit Dominus exercituum: Bibentes bibetis; 
Jeremiah 25 29 quia ecce in civitate, super quam invocatum est nomen meum, ego incipio affligere, et vos immunes eritis? Non eritis immunes; gladium enim ego voco super omnes habitatores terrae, dicit Dominus exercituum.
Jeremiah 25 30 Et tu prophetabis ad eos omnia verba haec et dices ad illos: Dominus de excelso rugiet et de habitaculo sancto suo dabit vocem suam; rugiens rugiet super pascua sua, celeuma quasi calcantium concinetur adversus omnes habitatores terrae.
Jeremiah 25 31 Pervenit sonitus usque ad extrema terrae, quia iudicium Domino cum gentibus; in iudicium venit ipse cum omni carne; impios tradidit gladio, dicit Dominus.
Jeremiah 25 32 Haec dicit Dominus exercituum: Ecce afflictio egreditur de gente in gentem, et turbo magnus surgit a summitatibus terrae ”.
Jeremiah 25 33 Et erunt interfecti Domini in die illa a summo terrae usque ad summum eius; non plangentur et non colligentur neque sepelientur: in sterquilinium super faciem terrae erunt.
Jeremiah 25 34 Ululate, pastores, et clamate; et volutamini vos in pulvere, optimates gregis, quia completi sunt dies vestri ad occisionem et ad dispersionem vestram, et cadetis quasi vasa pretiosa.
Jeremiah 25 35 Et peribit fuga a pastoribus, et salvatio ab optimatibus gregis.
Jeremiah 25 36 Vox clamoris pastorum et ululatus optimatium gregis, quia vastavit Dominus pascua eorum.
Jeremiah 25 37 Et conticuerunt arva pacis a facie irae furoris Domini.
Jeremiah 25 38 Dereliquit quasi leo umbraculum suum, quia facta est terra eorum in desolationem, a facie irae violentae et a facie irae furoris Domini.
Jeremiah 26 1 In principio regni Ioachim filii Iosiae regis Iudae factum est verbum istud a Domino dicens: 
Jeremiah 26 2 “ Haec dicit Dominus: Sta in atrio domus Domini et loqueris ad omnes civitates Iudae, de quibus veniunt, ut adorent in domo Domini, universos sermones, quos ego mandavi tibi, ut loquaris ad eos: noli subtrahere verbum, 
Jeremiah 26 3 si forte audiant et convertantur unusquisque a via sua mala, et paeniteat me mali, quod cogito facere eis propter malitiam operum eorum. 
Jeremiah 26 4 Et dices ad eos: Haec dicit Dominus: Si non audieritis me, ut ambuletis in lege mea, quam dedi vobis, 
Jeremiah 26 5 ut audiatis sermones servorum meorum prophetarum, quos ego misi ad vos de nocte consurgens et dirigens, et non audistis, 
Jeremiah 26 6 dabo domum istam sicut Silo et urbem hanc dabo in maledictionem cunctis gentibus terrae ”.
Jeremiah 26 7 Et audierunt sacerdotes et prophetae et omnis populus Ieremiam loquentem verba haec in domo Domini. 
Jeremiah 26 8 Cumque complesset Ieremias loquens omnia, quae praeceperat ei Dominus, ut loqueretur ad universum populum, apprehenderunt eum sacerdotes et prophetae et omnis populus dicens: “ Morte moriaris! 
Jeremiah 26 9 Quare prophetasti in nomine Domini dicens: “Sicut Silo erit domus haec, et urbs ista desolabitur, eo quod non sit habitator”? ”. Et congregatus est omnis populus adversus Ieremiam in domo Domini. 
Jeremiah 26 10 Et audierunt principes Iudae verba haec et ascenderunt de domo regis in domum Domini et sederunt in introitu portae domus Domini Novae. 
Jeremiah 26 11 Et locuti sunt sacerdotes et prophetae ad principes et ad omnem populum dicentes: “ Iudicium mortis est viro huic, quia prophetavit adversus civitatem istam, sicut audistis auribus vestris ”. 
Jeremiah 26 12 Et ait Ieremias ad omnes principes et ad universum populum dicens: “ Dominus misit me, ut prophetarem ad domum istam et ad civitatem hanc omnia verba, quae audistis. 
Jeremiah 26 13 Nunc ergo bonas facite vias vestras et opera vestra et audite vocem Domini Dei vestri, et paenitebit Dominum mali, quod locutus est adversum vos. 
Jeremiah 26 14 Ego autem ecce in manibus vestris sum; facite mihi, quod bonum et rectum est in oculis vestris. 
Jeremiah 26 15 Verumtamen scitote et cognoscite quod si occideritis me, sanguinem innocentem tradetis contra vosmetipsos et contra civitatem istam et habitatores eius; in veritate enim misit me Dominus ad vos, ut loquerer in auribus vestris omnia verba haec ”. 
Jeremiah 26 16 Et dixerunt principes et omnis populus ad sacerdotes et prophetas: “ Non est viro huic iudicium mortis, quia in nomine Domini Dei nostri locutus est ad nos ”.
Jeremiah 26 17 Surrexerunt ergo viri de senioribus terrae et dixerunt ad omnem coetum populi loquentes: 
Jeremiah 26 18 “ Michaeas Morasthites fuit propheta in diebus Ezechiae regis Iudae et ait ad omnem populum Iudae dicens: “Haec dicit Dominus exercituum: Sion quasi ager arabitur, et Ierusalem in acervum lapidum erit, et mons domus in excelsa silvarum”.
Jeremiah 26 19 Numquid morte condemnavit eum Ezechias rex Iudae et omnis Iuda? Numquid non timuerunt Dominum et deprecati sunt faciem Domini, et paenituit Dominum mali, quod locutus fuerat adversum eos? Et nos facimus malum grande contra animas nostras! ”.
Jeremiah 26 20 Fuit quoque vir prophetans in nomine Domini Urias filius Semei de Cariathiarim et prophetavit adversus civitatem istam et adversus terram hanc iuxta omnia verba Ieremiae. 
Jeremiah 26 21 Et audivit rex Ioachim et omnes potentes et principes eius verba haec, et quaesivit rex interficere eum; et audivit Urias et timuit fugitque et ingressus est Aegyptum. 
Jeremiah 26 22 Et misit rex Ioachim viros in Aegyptum, Elnathan filium Achobor et viros cum eo in Aegyptum; 
Jeremiah 26 23 et eduxerunt Uriam de Aegypto et adduxerunt eum ad regem Ioachim, et percussit eum gladio et proiecit cadaver eius in sepulcris filiorum vulgi. 
Jeremiah 26 24 Igitur manus Ahicam filii Saphan fuit cum Ieremia, ut non traderetur in manus populi, et interficerent eum.
Jeremiah 27 1 In principio regni Sedeciae filii Iosiae regis Iudae factum est verbum istud ad Ieremiam a Domino dicens: 
Jeremiah 27 2 “ Haec dicit Dominus ad me: Fac tibi vincula et iuga et pones ea in collo tuo 
Jeremiah 27 3 et mittes ea ad regem Edom et ad regem Moab et ad regem filiorum Ammon et ad regem Tyri et ad regem Sidonis in manu nuntiorum, qui venerunt Ierusalem ad Sedeciam regem Iudae; 
Jeremiah 27 4 et praecipies eis, ut ad dominos suos loquantur: Haec dicit Dominus exercituum, Deus Israel: Haec dicetis ad dominos vestros: 
Jeremiah 27 5 Ego feci terram et hominem et iumenta, quae sunt super faciem terrae, in fortitudine mea magna et in brachio meo extento et dedi eam ei, qui placuit in oculis meis. 
Jeremiah 27 6 Et nunc itaque ego dedi omnes terras istas in manu Nabuchodonosor regis Babylonis servi mei, insuper et bestias agri dedi ei, ut serviant illi; 
Jeremiah 27 7 et servient ei omnes gentes et filio eius et filio filii eius, donec veniat tempus terrae eius etiam ipsius; et servient ei gentes multae et reges magni. 
Jeremiah 27 8 Gens autem et regnum, quod non servierit Nabuchodonosor regi Babylonis, et quicumque non curvaverit collum suum sub iugo regis Babylonis, in gladio et in fame et in peste visitabo super gentem illam, ait Dominus, donec consumam eos in manu eius. 
Jeremiah 27 9 Vos ergo nolite audire prophetas vestros et divinos et somniatores et augures et maleficos, qui dicunt vobis: “Non servietis regi Babylonis”, 
Jeremiah 27 10 quia mendacium prophetant vobis, ut longe vos faciant de terra vestra, et eiciam vos, et pereatis. 
Jeremiah 27 11 Porro gens, quae subiecerit cervicem suam sub iugo regis Babylonis et servierit ei, dimittam eam in terra sua, dicit Dominus, et colet eam et habitabit in ea ”.
Jeremiah 27 12 Et ad Sedeciam regem Iudae locutus sum secundum omnia verba haec dicens: “ Subicite colla vestra sub iugo regis Babylonis et servite ei et populo eius, et vivetis. 
Jeremiah 27 13 Quare moriemini tu et populus tuus gladio, fame et peste, sicut locutus est Dominus ad gentem, quae servire noluerit regi Babylonis? 
Jeremiah 27 14 Nolite audire verba prophetarum dicentium vobis: “Non servietis regi Babylonis”, quia mendacium ipsi loquuntur vobis. 
Jeremiah 27 15 Quia non misi eos, ait Dominus, et ipsi prophetant in nomine meo mendaciter, ut eiciam vos et pereatis, tam vos quam prophetae, qui vaticinantur vobis ”.
Jeremiah 27 16 Et ad sacerdotes et ad populum istum locutus sum dicens: “ Haec dicit Dominus: Nolite audire verba prophetarum vestrorum, qui prophetant vobis dicentes: “Ecce vasa domus Domini revertentur de Babylone nunc cito”. Mendacium enim prophetant vobis. 
Jeremiah 27 17 Nolite ergo audire eos, sed servite regi Babylonis, ut vivatis. Quare datur haec civitas in solitudinem? 
Jeremiah 27 18 Et si prophetae sunt, et est verbum Domini in eis, occurrant Domino exercituum, ut non veniant vasa, quae derelicta fuerant in domo Domini et in domo regis Iudae et in Ierusalem, in Babylonem ”. 
Jeremiah 27 19 Quia haec dicit Dominus exercituum ad columnas et ad mare et ad bases et ad reliqua vasorum, quae remanserunt in civitate hac, 
Jeremiah 27 20 quae non tulit Nabuchodonosor rex Babylonis, cum transferret Iechoniam filium Ioachim regem Iudae de Ierusalem in Babylonem et omnes optimates Iudae et Ierusalem; 
Jeremiah 27 21 quia haec dicit Dominus exercituum, Deus Israel, ad vasa, quae derelicta sunt in domo Domini et in domo regis Iudae et Ierusalem: 
Jeremiah 27 22 “In Babylonem transferentur et ibi erunt usque ad diem visitationis eorum, dicit Dominus; et afferri faciam ea et restitui in loco isto ”.
Jeremiah 28 1 Et factum est in anno illo, in principio regni Sedeciae regis Iudae, in anno quarto in mense quinto, dixit ad me Hananias filius Azur propheta de Gabaon in domo Domini coram sacerdotibus et omni populo dicens: 
Jeremiah 28 2 “ Haec dicit Domi nus exercituum, Deus Israel: Contrivi iugum regis Babylonis. 
Jeremiah 28 3 Adhuc duo anni dierum, et ego referri faciam ad locum istum omnia vasa domus Domini, quae tulit Nabuchodonosor rex Babylonis de loco isto et transtulit ea in Babylonem. 
Jeremiah 28 4 Et Iechoniam filium Ioachim regem Iudae et omnem transmigrationem Iudae, qui ingressi sunt in Babylonem, ego convertam ad locum istum, ait Dominus; conteram enim iugum regis Babylonis ”. 
Jeremiah 28 5 Et dixit Ieremias propheta ad Hananiam prophetam in oculis sacerdotum et in oculis omnis populi, qui stabat in domo Domini, 
Jeremiah 28 6 et ait Ieremias propheta: “ Amen, sic faciat Dominus! Suscitet Dominus verba tua, quae prophetasti, ut referantur vasa in domum Domini et omnis transmigratio de Babylone ad locum istum. 
Jeremiah 28 7 Verumtamen audi verbum hoc, quod ego loquor in auribus tuis et in auribus universi populi: 
Jeremiah 28 8 Prophetae, qui fuerunt ante me et ante te ab initio et prophetaverunt super terras multas et super regna magna de proelio et de afflictione et de peste; 
Jeremiah 28 9 propheta, qui vaticinatur pacem, cum venerit verbum eius, scietur propheta, quem misit Dominus in veritate ”.
Jeremiah 28 10 Et tulit Hananias propheta iugum de collo Ieremiae prophetae et confregit illud; 
Jeremiah 28 11 et ait Hananias in conspectu omnis populi dicens: “ Haec dicit Dominus: Sic confringam iugum Nabuchodonosor regis Babylonis post duos annos dierum de collo omnium gentium ”. Et abiit Ieremias propheta in viam suam.
Jeremiah 28 12 Et factum est verbum Domini ad Ieremiam, postquam confregit Hananias propheta iugum de collo Ieremiae prophetae, dicens: 
Jeremiah 28 13 “Vade et dices Hananiae: Haec dicit Dominus: Iuga lignea contrivisti et facies pro eis iuga ferrea. 
Jeremiah 28 14 Quia haec dicit Dominus exercituum, Deus Israel: Iugum ferreum posui super collum cunctarum gentium istarum, ut serviant Nabuchodonosor regi Babylonis, et servient ei; insuper et bestias terrae dedi ei ”.
Jeremiah 28 15 Et dixit Ieremias propheta ad Hananiam prophetam: “Audi, Hanania! Non misit te Dominus, et tu confidere fecisti populum istum in mendacio. 
Jeremiah 28 16 Idcirco haec dicit Dominus: Ecce emittam te a facie terrae; hoc anno morieris, adversum enim Dominum praevaricationem locutus es ”. 
Jeremiah 28 17 Et mortuus est Hananias propheta in anno illo, mense septimo.
Jeremiah 29 1 Et haec sunt verba epistulae, quam misit Ieremias propheta de Ierusalem ad reliquias seniorum transmigrationis et ad sacerdotes et ad prophetas et ad omnem populum, quem traduxerat Nabuchodonosor de Ierusalem in Babylonem, 
Jeremiah 29 2 postquam egressus est Iechonias rex et domina et eunuchi et principes Iudae et Ierusalem et faber et inclusor de Ierusalem, 
Jeremiah 29 3 in manu Elasa filii Saphan et Gamariae filii Helciae, quos misit Sedecias rex Iudae ad Nabuchodonosor regem Babylonis in Babylonem dicens:
Jeremiah 29 4 “ Haec dicit Dominus exercituum, Deus Israel, omni transmigrationi, quam transtuli de Ierusalem in Babylonem: 
Jeremiah 29 5 Aedificate domos et habitate et plantate hortos et comedite fructum eorum, 
Jeremiah 29 6 accipite uxores et generate filios et filias et date filiis vestris uxores et filias vestras date viris, et pariant filios et filias, et multiplicamini ibi et nolite esse pauci numero. 
Jeremiah 29 7 Et quaerite pacem civitatis, ad quam transmigrare vos feci, et orate pro ea ad Dominum, quia in pace illius erit pax vobis. 
Jeremiah 29 8 Haec enim dicit Dominus exercituum, Deus Israel: Non vos seducant prophetae vestri, qui sunt in medio vestrum, et divini vestri, et ne attendatis ad somnia vestra, quae vos somniatis, 
Jeremiah 29 9 quia falso ipsi prophetant vobis in nomine meo, et non misi eos, dicit Dominus. 
Jeremiah 29 10 Quia haec dicit Dominus: Cum impleti fuerint in Babylone septuaginta anni, visitabo vos et suscitabo super vos verbum meum bonum, ut reducam vos ad locum istum. 
Jeremiah 29 11 Ego enim scio cogitationes, quas ego cogito super vos, ait Dominus, cogitationes pacis et non afflictionis, ut dem vobis posteritatem et spem. 
Jeremiah 29 12 Et invocabitis me et ibitis; et orabitis me, et ego exaudiam vos. 
Jeremiah 29 13 Quaeretis me et invenietis, cum quaesieritis me in toto corde vestro. 
Jeremiah 29 14 Et inveniar a vobis, ait Dominus, et reducam captivitatem vestram et congregabo vos de universis gentibus et de cunctis locis, ad quae expuli vos, dicit Dominus; et reverti vos faciam ad locum, de quo transmigrare vos feci.
Jeremiah 29 15 Quia dixistis: “Suscitavit nobis Dominus prophetas in Babylone”.
Jeremiah 29 16 Quia haec dicit Dominus ad regem, qui sedet super solium David, et ad omnem populum habitatorem urbis huius, ad fratres vestros, qui non sunt egressi vobiscum in transmigrationem, 
Jeremiah 29 17 haec dicit Dominus exercituum: Ecce mittam in eis gladium et famem et pestem et ponam eos quasi ficus malas, quae comedi non possunt, eo quod pessimae sint; 
Jeremiah 29 18 et persequar eos in gladio et in fame et in pestilentia et dabo eos in vexationem universis regnis terrae, in maledictionem et in stuporem et in sibilum et in opprobrium cunctis gentibus, ad quas ego eieci eos, 
Jeremiah 29 19 eo quod non audierint verba mea, dicit Dominus, quae misi ad eos per servos meos prophetas, de nocte consurgens et mittens, et non audistis, dicit Dominus. 
Jeremiah 29 20 Vos ergo audite verbum Domini, omnis transmigratio, quam emisi de Ierusalem in Babylonem.
Jeremiah 29 21 Haec dicit Dominus exercituum, Deus Israel, ad Achab filium Colaiae et ad Sedeciam filium Maasiae, qui prophetant vobis in nomine meo mendaciter: Ecce ego tradam eos in manu Nabuchodonosor regis Babylonis, et percutiet eos in oculis vestris; 
Jeremiah 29 22 et assumetur ex eis maledictio omni transmigrationi Iudae, quae est in Babylone, dicentium: “Ponat te Dominus sicut Sedeciam et sicut Achab, quos frixit rex Babylonis in igne!”; 
Jeremiah 29 23 pro eo quod fecerint stultitiam in Israel et moechati sunt in uxores amicorum suorum et locuti sunt verbum in nomine meo mendaciter, quod non mandavi eis. Ego enim scio et sum testis, dicit Dominus.
Jeremiah 29 24 Et ad Semeiam Nehelamiten dices: 
Jeremiah 29 25 Haec dicit Dominus exercituum, Deus Israel, pro eo quod misisti in nomine tuo epistulas ad omnem populum, qui est in Ierusalem, et ad Sophoniam filium Maasiae sacerdotem et ad universos sacerdotes dicens: 
Jeremiah 29 26 “Dominus dedit te sacerdotem pro Ioiada sacerdote, ut sis praefectus in domo Domini super omnem virum arrepticium et prophetantem, ut mittas eum in nervum et in vincula. 
Jeremiah 29 27 Et nunc quare non increpasti Ieremiam Anathothiten, qui prophetat vobis? 
Jeremiah 29 28 Quia super hoc misit ad nos in Babylonem dicens: Longum est; aedificate domos et habitate et plantate hortos et comedite fructum eorum” ”.
Jeremiah 29 29 Legit ergo Sophonias sacerdos epistulam istam in auribus Ieremiae prophetae. 
Jeremiah 29 30 Et factum est verbum Domini ad Ieremiam dicens: 
Jeremiah 29 31 “ Mitte ad omnem transmigrationem dicens: Haec dicit Dominus ad Semeiam Nehelamiten: Pro eo quod prophetavit vobis Semeias, et ego non misi eum, et fecit vos confidere in mendacio, 
Jeremiah 29 32 idcirco haec dicit Dominus: Ecce ego visitabo super Semeiam Nehelamiten et super semen eius; non erit ei vir sedens in medio populi huius, et non videbit bonum, quod ego faciam populo meo, ait Dominus, quia praevaricationem locutus est adversus Dominum ”.
Jeremiah 30 1 Verbum, quod factum est ad Ieremiam a Domino dicens: 
Jeremiah 30 2 “ Haec dicit Dominus, Deus Israel, dicens: Scribe tibi omnia verba, quae locutus sum ad te, in libro; 
Jeremiah 30 3 ecce enim dies veniunt, dicit Dominus, et convertam sortem populi mei Israel et Iudae, ait Dominus, et convertam eos ad terram, quam dedi patribus eorum, et possidebunt eam ”. 
Jeremiah 30 4 Et haec verba, quae locutus est Dominus ad Israel et ad Iudam:
Jeremiah 30 5 “ Quoniam haec dicit Dominus: Vocem terroris audivimus, formido et non est pax.
Jeremiah 30 6 Interrogate et videte, si generat masculus; quare ergo vidi omnis viri manum super lumbum suum quasi parturientis, et conversae sunt universae facies in auruginem?
Jeremiah 30 7 Vae, quia magna dies illa, nec est similis eius, tempusque tribulationis est Iacob, et ex ipso salvabitur.
Jeremiah 30 8 Et erit: in die illa, ait Dominus exercituum, conteram iugum eius de collo tuo et vincula tua dirumpam; et non dominabuntur ei amplius alieni, 
Jeremiah 30 9 sed servient Domino Deo suo et David regi suo, quem suscitabo eis.
Jeremiah 30 10 Tu ergo ne timeas, serve meus Iacob, ait Dominus, neque paveas, Israel, quia ecce ego salvabo te de terra longinqua et semen tuum de terra captivitatis eorum; et revertetur Iacob et quiescet et securus erit, et non erit quem formidet;
Jeremiah 30 11 quoniam tecum ego sum, ait Dominus, ut salvem te. Faciam enim consummationem in cunctis gentibus, in quibus dispersi te; te autem non faciam in consummationem, sed castigabo te in iudicio nec quasi innocenti parcam tibi.
Jeremiah 30 12 Quia haec dicit Dominus: Insanabilis fractura tua, pessima plaga tua;
Jeremiah 30 13 non est qui iudicet iudicium tuum; sunt ulceri medicamina, tibi vero cicatrix non obducitur.
Jeremiah 30 14 Omnes amatores tui obliti sunt tui, te non quaerunt; plaga enim inimici percussi te castigatione crudeli: propter multitudinem iniquitatis tuae dura facta sunt peccata tua.
Jeremiah 30 15 Quid clamas super contritione tua? Insanabilis est dolor tuus. Propter multitudinem iniquitatis tuae et propter dura peccata tua feci haec tibi.
Jeremiah 30 16 Propterea omnes, qui comedunt te, devorabuntur, et universi hostes tui in captivitatem ducentur, et, qui te vastant, vastabuntur, cunctosque praedatores tuos dabo in praedam.
Jeremiah 30 17 Obducam enim cicatricem tibi et a vulneribus tuis sanabo te, dicit Dominus, quia Eiectam vocaverunt te, Sion haec, quae non habebat requirentem.
Jeremiah 30 18 Haec dicit Dominus: Ecce ego convertam sortem tabernaculorum Iacob et tectis eius miserebor, et aedificabitur civitas in ruinis suis, et arx in loco suo fundabitur;
Jeremiah 30 19 et egredietur de eis laus voxque ludentium. Et multiplicabo eos, et non imminuentur, et glorificabo eos, et non attenuabuntur.
Jeremiah 30 20 Et erunt filii eius sicut a principio, et coetus eius coram me permanebit, et visitabo adversum omnes, qui tribulant eum.
Jeremiah 30 21 Et erit dux eius ex eo, et princeps de medio eius procedet; et applicabo eum, et accedet ad me. Quis enim iste est, qui pignori dabit cor suum, ut appropinquet mihi?, ait Dominus.
Jeremiah 30 22 Et eritis mihi in populum, et ego ero vobis in Deum.
Jeremiah 30 23 Ecce turbo Domini, furor egrediens, procella ruens; in capite impiorum conquiescet.
Jeremiah 30 24 Non cessabit ab ira indignationis Dominus, donec faciat et compleat cogitationes cordis sui; in novissimo dierum intellegetis ea.
Jeremiah 31 1 In tempore illo, dicit Dominus, ero Deus universis cognationibus Israel, et ipsi erunt mihi in populum.
Jeremiah 31 2 Haec dicit Dominus: Invenit gratiam in deserto populus, qui remanserat a gladio; vadet ad requiem suam Israel ”.
Jeremiah 31 3 De longe Dominus apparuit mihi: “ In caritate perpetua dilexi te; ideo attraxi te in misericordia.
Jeremiah 31 4 Rursumque aedificabo te, et aedificaberis, virgo Israel; adhuc ornaberis tympanis tuis et egredieris in choro ludentium.
Jeremiah 31 5 Adhuc plantabis vineas in montibus Samariae; plantabunt plantantes et vindemiabunt.
Jeremiah 31 6 Quia erit dies, in qua clamabunt custodes in monte Ephraim: “Surgite, et ascendamus in Sion ad Dominum Deum nostrum”.
Jeremiah 31 7 Quia haec dicit Dominus: Exsultate in laetitia propter Iacob et hinnite capiti gentium; personate, canite et dicite: “Salva, Domine, populum tuum, reliquias Israel”.
Jeremiah 31 8 Ecce ego adducam eos de terra aquilonis et congregabo eos ab extremis terrae; inter quos erunt caecus et claudus, praegnans et pariens simul: coetus magnus revertentium huc.
Jeremiah 31 9 In fletu venient, et in deprecatione reducam eos et adducam eos per torrentes aquarum in via recta, et non impingent in ea, quia factus sum Israeli pater, et Ephraim primogenitus meus est ”.
Jeremiah 31 10 Audite verbum Domini, gentes, et annuntiate in insulis, quae procul sunt, et dicite: “ Qui dispersit Israel, congregabit eum et custodiet eum sicut pastor gregem suum ”.
Jeremiah 31 11 Redemit enim Dominus Iacob et liberavit eum de manu potentioris.
Jeremiah 31 12 Et venient et laudabunt in monte Sion et confluent ad bona Domini super frumento et vino et oleo et fetu pecorum et armentorum; eritque anima eorum quasi hortus irriguus, et ultra non esurient.
Jeremiah 31 13 Tunc laetabitur virgo in choro, iuvenes et senes simul. “ Et convertam luctum eorum in gaudium et consolabor eos et laetificabo a dolore suo.
Jeremiah 31 14 Et inebriabo animam sacerdotum pinguedine, et populus meus bonis meis adimplebitur ”, ait Dominus.
Jeremiah 31 15 Haec dicit Dominus: “ Vox in Rama audita est lamentationis, luctus et fletus Rachel plorantis filios suos et nolentis consolari super eis, quia non sunt ”.
Jeremiah 31 16 Haec dicit Dominus: “ Quiescat vox tua a ploratu, et oculi tui a lacrimis, quia est merces operi tuo, ait Dominus, et revertentur de terra inimici.
Jeremiah 31 17 Et est spes novissimis tuis, ait Dominus, et revertentur filii ad terminos suos.
Jeremiah 31 18 Audiens audivi Ephraim transmigrantem: “Castigasti me, et eruditus sum quasi iuvenculus indomitus; converte me, et convertar, quia tu Dominus Deus meus.
Jeremiah 31 19 Postquam enim convertisti me, egi paenitentiam; et postquam ostendisti mihi, percussi femur meum; confusus sum et erubui, quoniam sustinui opprobrium adulescentiae meae”.
Jeremiah 31 20 Estne filius honorabilis mihi Ephraim aut puer delectabilis, quia ex quo locutus sum de eo, adhuc recordabor eius? Idcirco conturbata sunt viscera mea super eum: miserans miserebor eius ”, ait Dominus.
Jeremiah 31 21 Statue tibi lapides, pone tibi signa, dirige cor tuum in iter, viam, in qua ambulasti; revertere, virgo Israel, revertere ad civitates tuas istas.
Jeremiah 31 22 Usquequo vagaberis, filia rebellis? Quia creavit Dominus novum super terram: femina circumdabit virum.
Jeremiah 31 23 Haec dicit Dominus exercituum, Deus Israel: “ Adhuc dicent verbum istud in terra Iudae et in urbibus eius, cum convertero sortem eorum: “Benedicat tibi Dominus, habitaculum iustitiae, mons sanctus”. 
Jeremiah 31 24 Et habitabunt in eo Iudas et omnes civitates eius simul, agricolae et minantes greges. 
Jeremiah 31 25 Quia inebriavi animam lassam et omnem animam esurientem saturavi ”.
Jeremiah 31 26 Ideo quasi de somno suscitatus sum et vidi, et somnus meus dulcis mihi.
Jeremiah 31 27 “ Ecce dies veniunt, dicit Dominus, et seminabo domum Israel et domum Iudae semine hominum et semine iumentorum. 
Jeremiah 31 28 Et sicut vigilavi super eos, ut evellerem et demolirer et dissiparem et disperderem et affligerem, sic vigilabo super eos, ut aedificem et plantem, ait Dominus.
Jeremiah 31 29 In diebus illis non dicent ultra: “Patres comederunt uvam acerbam, et dentes filiorum obstupuerunt”,
Jeremiah 31 30 sed unusquisque in iniquitate sua morietur; omnis homo, qui comederit uvam acerbam, obstupescent dentes eius.
Jeremiah 31 31 Ecce dies veniunt, dicit Dominus, et feriam domui Israel et domui Iudae pactum novum; 
Jeremiah 31 32 non secundum pactum, quod pepigi cum patribus eorum in die qua apprehendi manum eorum, ut educerem eos de terra Aegypti, pactum, quod irritum fecerunt, et ego dominatus sum eorum, dicit Dominus. 
Jeremiah 31 33 Sed hoc erit pactum, quod feriam cum domo Israel post dies illos, dicit Dominus: Dabo legem meam in visceribus eorum et in corde eorum scribam eam; et ero eis in Deum, et ipsi erunt mihi in populum. 
Jeremiah 31 34 Et non docebit ultra vir proximum suum, et vir fratrem suum dicens: “Cognosce Dominum”; omnes enim cognoscent me, a minimo eorum usque ad maximum, ait Dominus, quia propitiabor iniquitati eorum et peccati eorum non memorabor amplius ”.
Jeremiah 31 35 Haec dicit Dominus, qui dat solem in lumine diei, ordinem lunae et stellarum in lumine noctis, qui turbat mare, et fremunt fluctus eius, Dominus exercituum nomen illi:
Jeremiah 31 36 “ Si defecerint leges istae coram me, dicit Dominus, tunc et semen Israel deficiet, ut non sit gens coram me cunctis diebus ”.
Jeremiah 31 37 Haec dicit Dominus: “ Si mensurari potuerint caeli sursum, et investigari fundamenta terrae deorsum, et ego abiciam universum semen Israel propter omnia, quae fecerunt, dicit Dominus.
Jeremiah 31 38 Ecce dies veniunt, dicit Dominus, et aedificabitur civitas Domino a turre Hananeel usque ad portam Anguli, 
Jeremiah 31 39 et exibit ultra norma mensurae in conspectu eius super collem Gareb et vertetur in Goa, 
Jeremiah 31 40 et omnis vallis cadaverum et cineris et universa regio usque ad torrentem Cedron et usque ad angulum portae Equorum orientalis sanctum Domini; non evelletur et non destruetur ultra in perpetuum ”.
Jeremiah 32 1 Verbum, quod factum est ad Ieremiam a Domino in anno decimo Sedeciae regis Iudae; ipse est annus decimus octavus Nabuchodonosor. 
Jeremiah 32 2 Tunc exercitus regis Babylonis obsidebat Ierusalem, et Ieremias propheta erat clausus in atrio custodiae, qui erat in domo regis Iudae. 
Jeremiah 32 3 Clauserat enim eum Sedecias rex Iudae dicens: “ Quare vaticinaris dicens: “Haec dicit Dominus: Ecce ego dabo civitatem istam in manu regis Babylonis, et capiet eam; 
Jeremiah 32 4 et Sedecias rex Iudae non effugiet de manu Chaldaeorum, sed tradetur in manus regis Babylonis, et loquetur os eius cum ore illius, et oculi eius oculos illius videbunt; 
Jeremiah 32 5 et in Babylonem ducet Sedeciam, et ibi erit, donec visitem eum, ait Dominus; si autem dimicaveritis adversum Chaldaeos, nihil prosperum habebitis”? ”.
Jeremiah 32 6 Et dixit Ieremias: “ Factum est verbum Domini ad me dicens: 
Jeremiah 32 7 Ecce Hanameel filius Sellum patruelis tuus veniet ad te dicens: “Eme tibi agrum meum, qui est in Anathoth; tibi enim competit ex propinquitate, ut emas”. 
Jeremiah 32 8 Et venit ad me Hanameel filius patrui mei secundum verbum Domini ad vestibulum custodiae et ait ad me: “Posside agrum meum, qui est in Anathoth in terra Beniamin, quia tibi competit hereditas, et tu propinquus es, ut possideas”. Intellexi autem quod verbum Domini esset 
Jeremiah 32 9 et emi agrum ab Hanameel filio patrui mei, qui est in Anathoth, et appendi ei argentum: septem et decem siclos argenteos. 
Jeremiah 32 10 Et scripsi in libro et signavi et adhibui testes et appendi argentum in statera. 
Jeremiah 32 11 Et accepi librum possessionis signatum, continentem stipulationes et rata, et apertum; 
Jeremiah 32 12 et dedi librum possessionis Baruch filio Neriae filii Maasiae in oculis Hanameel patruelis mei et in oculis testium, qui obsignaverant in libro emptionis, et in oculis omnium Iudaeorum, qui sedebant in atrio custodiae. 
Jeremiah 32 13 Et praecepi Baruch coram eis dicens: 
Jeremiah 32 14 Haec dicit Dominus exercituum, Deus Israel: Sume libros istos, librum emptionis hunc signatum et librum hunc, qui apertus est; et pones illos in vase fictili, ut permanere possint diebus multis. 
Jeremiah 32 15 Haec enim dicit Dominus exercituum, Deus Israel: Adhuc possidebuntur domus et agri et vineae in terra ista.
Jeremiah 32 16 Et oravi ad Dominum, postquam tradidi librum possessionis Baruch filio Neriae, dicens: 
Jeremiah 32 17 Heu, Domine Deus, ecce tu fecisti caelum et terram in fortitudine tua magna et in brachio tuo extento; non erit tibi difficile omne verbum, 
Jeremiah 32 18 qui facis misericordiam in milibus et reddis iniquitatem patrum in sinum filiorum eorum post eos; Deus magne, potens, Dominus exercituum nomen eius: 
Jeremiah 32 19 magnus consilio et potens in operibus, cuius oculi aperti sunt super omnes vias filiorum Adam, ut reddas unicuique secundum vias suas et secundum fructum operum eius. 
Jeremiah 32 20 Qui posuisti signa et portenta in terra Aegypti usque ad diem hanc et in Israel et in hominibus; et fecisti tibi nomen, sicut est dies haec. 
Jeremiah 32 21 Et eduxisti populum tuum Israel de terra Aegypti in signis et in portentis et in manu robusta et in brachio extento et in terrore magno. 
Jeremiah 32 22 Et dedisti eis terram hanc, quam iurasti patribus eorum, ut dares eis, terram fluentem lacte et melle. 
Jeremiah 32 23 Et ingressi sunt et possederunt eam; et non oboedierunt voci tuae et in lege tua non ambulaverunt: omnia, quae mandasti eis, ut facerent, non fecerunt; et occurrere fecisti eis omnia mala haec. 
Jeremiah 32 24 Ecce munitiones exstructae sunt adversum civitatem, ut capiatur, et urbs data est in manu Chaldaeorum, qui proeliantur adversus eam, in gladio et fame et pestilentia; et quaecumque locutus es, acciderunt, ut tu ipse cernis. 
Jeremiah 32 25 Et tu dicis mihi, Domine Deus: Eme agrum argento et adhibe testes, cum urbs data sit in manu Chaldaeorum ”.
Jeremiah 32 26 Et factum est verbum Domini ad Ieremiam dicens: 
Jeremiah 32 27 “ Ecce ego Dominus, Deus universae carnis; numquid mihi difficile erit omne verbum? 
Jeremiah 32 28 Propterea haec dicit Dominus: Ecce ego tradam civitatem istam in manus Chaldaeorum et in manus regis Babylonis, et capiet eam. 
Jeremiah 32 29 Et venient Chaldaei proeliantes adversum urbem hanc et succendent eam igni et comburent eam et domos, in quarum domatibus sacrificabant Baal et libabant diis alienis libamina ad irritandum me. 
Jeremiah 32 30 Erant enim filii Israel et filii Iudae iugiter facientes malum in oculis meis ab adulescentia sua, filii Israel, qui usque nunc exacerbant me in opere manuum suarum, dicit Dominus. 
Jeremiah 32 31 Quia in furorem et in indignationem meam facta est mihi civitas haec a die, qua aedificaverunt eam, usque ad diem istam, qua auferetur de conspectu meo 
Jeremiah 32 32 propter omnem malitiam filiorum Israel et filiorum Iudae, quam fecerunt, ad iracundiam me provocantes, ipsi et reges eorum, principes eorum et sacerdotes eorum et prophetae eorum, viri Iudae et habitatores Ierusalem. 
Jeremiah 32 33 Et verterunt ad me terga et non facies, cum docerem eos diluculo consurgens et erudiens, et nollent audire, ut acciperent disciplinam. 
Jeremiah 32 34 Et posuerunt idola sua in domo, super quam invocatum est nomen meum, ut polluerent eam; 
Jeremiah 32 35 et aedificaverunt excelsa Baal, quae sunt in valle Benennom, ut initiarent filios suos et filias suas Moloch; quod non mandavi eis, nec ascendit in cor meum, ut facerent abominationem hanc et in peccatum deducerent Iudam ”.
Jeremiah 32 36 Et nunc propter ista, haec dicit Dominus, Deus Israel, ad civitatem hanc, de qua vos dicitis quod tradatur in manus regis Babylonis in gladio et in fame et in peste: 
Jeremiah 32 37 “ Ecce ego congregabo eos de universis terris, ad quas eieci eos in furore meo et in ira mea et in indignatione grandi; et reducam eos ad locum istum et habitare eos faciam confidenter. 
Jeremiah 32 38 Et erunt mihi in populum, et ego ero eis in Deum. 
Jeremiah 32 39 Et dabo eis cor unum et viam unam, ut timeant me universis diebus, et bene sit eis et filiis eorum post eos. 
Jeremiah 32 40 Et feriam eis pactum sempiternum et non desinam eis benefacere et timorem meum dabo in corde eorum, ut non recedant a me. 
Jeremiah 32 41 Et laetabor super eis, cum bene eis fecero, et plantabo eos in terra ista in veritate, in toto corde meo et in tota anima mea. 
Jeremiah 32 42 Quia haec dicit Dominus: Sicut adduxi super populum istum omne malum hoc grande, sic adducam super eos omne bonum, quod ego loquor ad eos, 
Jeremiah 32 43 et possidebuntur agri in terra ista, de qua vos dicitis quod deserta sit, eo quod non remanserit homo et iumentum, et data sit in manu Chaldaeorum. 
Jeremiah 32 44 Agri ementur pecunia et scribentur in libro, et imprimetur signum, et testes adhibebuntur in terra Beniamin et in circuitu Ierusalem, in civitatibus Iudae et in civitatibus montanis et in civitatibus Sephelae et in civitatibus, quae ad austrum sunt, quia convertam sortem eorum ”, ait Dominus.
Jeremiah 33 1 Et factum est verbum Domi ni ad Ieremiam secundo, cum adhuc clausus esset in atrio custodiae, dicens: 
Jeremiah 33 2 “ Haec dicit Dominus, qui facturus est id, Dominus, qui formaturus est illud et paraturus, Dominus nomen eius: 
Jeremiah 33 3 Clama ad me, et exaudiam te et annuntiabo tibi grandia et inaccessibilia, quae nescis. 
Jeremiah 33 4 Quia haec dicit Dominus, Deus Israel, super domos urbis huius et ad domos regis Iudae, quae destructae sunt, pro munitionibus et pro gladio 
Jeremiah 33 5 venientium, ut dimicent cum Chaldaeis et impleant eas cadaveribus hominum, quos percussi in furore meo et in indignatione mea, abscondens faciem meam a civitate hac propter omnem malitiam eorum. 
Jeremiah 33 6 Ecce ego obducam ei cicatricem et sanitatem et curabo eos et revelabo illis abundantiam pacis et veritatis 
Jeremiah 33 7 et convertam sortem Iudae et sortem Israel et aedificabo eos sicut a principio. 
Jeremiah 33 8 Et emundabo illos ab omni iniquitate sua, in qua peccaverunt mihi, et propitius ero cunctis iniquitatibus eorum, in quibus deliquerunt mihi et spreverunt me; 
Jeremiah 33 9 et erit mihi in nomen et in gaudium et in laudem et in exsultationem cunctis gentibus terrae, quae audierint omnia bona, quae ego facturus sum eis; et pavebunt et turbabuntur in universis bonis et in omni pace, quam ego faciam eis.
Jeremiah 33 10 Haec dicit Dominus: Adhuc audietur in loco isto, quem vos dicitis esse desertum, eo quod non sit homo et iumentum in civitatibus Iudae et foris Ierusalem, quae desolatae sunt absque homine et absque habitatore et absque pecore, 
Jeremiah 33 11 vox gaudii et vox laetitiae, vox sponsi et vox sponsae, vox dicentium: “Confitemini Domino exercituum, quoniam bonus Dominus, quoniam in aeternum misericordia eius”; et portantium vota in domum Domini; reducam enim sortem terrae sicut a principio, dicit Dominus.
Jeremiah 33 12 Haec dicit Dominus exercituum: Adhuc erit in loco isto deserto, absque homine et absque iumento, et in cunctis civitatibus eius habitaculum pastorum accubantium gregum. 
Jeremiah 33 13 In civitatibus montuosis et in civitatibus Sephelae et in civitatibus, quae ad austrum sunt, et in terra Beniamin et in circuitu Ierusalem et in civitatibus Iudae adhuc transibunt greges ad manum numerantis, ait Dominus.
Jeremiah 33 14 Ecce dies veniunt, dicit Dominus, et suscitabo verbum bonum, quod locutus sum ad domum Israel et ad domum Iudae. 
Jeremiah 33 15 In diebus illis et in tempore illo germinare faciam David germen iustitiae, et faciet iudicium et iustitiam in terra. 
Jeremiah 33 16 In diebus illis salvabitur Iuda, et Ierusalem habitabit confidenter; et hoc est nomen, quod vocabit eam: Dominus iustitia nostra. 
Jeremiah 33 17 Quia haec dicit Dominus: Non interibit de David vir, qui sedeat super thronum domus Israel; 
Jeremiah 33 18 et de sacerdotibus Levitis non interibit vir a facie mea, qui offerat holocautomata et incendat sacrificium et caedat victimas omnibus diebus ”.
Jeremiah 33 19 Et factum est verbum Domini ad Ieremiam dicens: 
Jeremiah 33 20 “ Haec dicit Dominus: Si irritum potest fieri pactum meum cum die et pactum meum cum nocte, ut non sit dies et nox in tempore suo, 
Jeremiah 33 21 et pactum meum irritum esse poterit cum David servo meo, ut non sit ex eo filius, qui regnet in throno eius, et cum Levitis sacerdotibus ministris meis. 
Jeremiah 33 22 Sicuti enumerari non possunt stellae caeli et metiri arena maris, sic multiplicabo semen David servi mei et Levitas ministros meos ”.
Jeremiah 33 23 Et factum est verbum Domini ad Ieremiam dicens: 
Jeremiah 33 24 “ Numquid non vidisti quid populus hic locutus sit dicens: “Duae cognationes, quas elegerat Dominus, abiectae sunt”, et populum meum despexerunt, eo quod non sit ultra gens coram eis? 
Jeremiah 33 25 Haec dicit Dominus: Si pactum meum inter diem et noctem et leges caelo et terrae non posui, 
Jeremiah 33 26 equidem et semen Iacob et David servi mei proiciam, ut non assumam de semine eius principes seminis Abraham et Isaac et Iacob; reducam enim sortem eorum et miserebor eis ”.
Jeremiah 34 1 Verbum, quod factum est ad Ieremiam a Domino, quando Nabuchodonosor rex Babylonis et omnis exercitus eius universaque regna terrae, quae erant sub potestate manus eius, et omnes populi bellabant contra Ierusalem et contra omnes urbes eius, dicens: 
Jeremiah 34 2 “ Haec dicit Dominus, Deus Israel: Vade et loquere ad Sedeciam regem Iudae et dices ad eum: Haec dicit Dominus: Ecce ego tradam civitatem hanc in manus regis Babylonis, et succendet eam igni; 
Jeremiah 34 3 et tu non effugies de manu eius, sed comprehensione capieris et in manu eius traderis, et oculi tui oculos regis Babylonis videbunt, et os eius cum ore tuo loquetur, et Babylonem introibis. 
Jeremiah 34 4 Attamen audi verbum Domini, Sedecia rex Iudae. Haec dicit Dominus ad te: Non morieris in gladio, 
Jeremiah 34 5 sed in pace morieris et secundum combustiones patrum tuorum regum priorum, qui fuerunt ante te, sic comburent tibi et “Vae, domine!” plangent te, quia verbum ego locutus sum ”, dicit Dominus. 
Jeremiah 34 6 Et locutus est Ieremias propheta ad Sedeciam regem Iudae universa verba haec in Ierusalem; 
Jeremiah 34 7 et exercitus regis Babylonis pugnabat contra Ierusalem et contra omnes civitates Iudae, quae reliquae erant, contra Lachis et contra Azeca: hae enim supererant de civitatibus Iudae urbes munitae.
Jeremiah 34 8 Verbum, quod factum est ad Ieremiam a Domino, postquam percussit rex Sedecias foedus cum omni populo in Ierusalem praedicans eis libertatem, 
Jeremiah 34 9 ut dimitteret unusquisque servum suum et unusquisque ancillam suam, Hebraeum et Hebraeam, liberos et nequaquam dominarentur eis, id est in Iudaeo et fratre suo. 
Jeremiah 34 10 Audierunt ergo omnes principes et universus populus, qui inierant pactum, ut dimitteret unusquisque servum suum et unusquisque ancillam suam liberos et ultra non dominarentur eis; audierunt igitur et dimiserunt. 
Jeremiah 34 11 Et conversi sunt deinceps et retraxerunt servos et ancillas suas, quos dimiserant liberos, et subiugaverunt in famulos et in famulas. 
Jeremiah 34 12 Et factum est verbum Domini ad Ieremiam a Domino dicens: 
Jeremiah 34 13 “ Haec dicit Dominus, Deus Israel: Ego percussi foedus cum patribus vestris in die, qua eduxi eos de terra Aegypti de domo servitutis, dicens: 
Jeremiah 34 14 Cum completi fuerint septem anni, dimittat unusquisque fratrem suum Hebraeum, qui venditus est ei, et serviet tibi sex annis, et dimittes eum a te liberum, et non audierunt patres vestri me nec inclinaverunt aurem suam. 
Jeremiah 34 15 Et conversi estis vos hodie et fecistis, quod rectum est in oculis meis, ut praedicaretis libertatem unusquisque ad proximum suum; et inistis pactum in conspectu meo in domo, super quam invocatum est nomen meum. 
Jeremiah 34 16 Et reversi estis et commaculastis nomen meum et reduxistis unusquisque servum suum et unusquisque ancillam suam, quos dimiseratis, ut essent liberi et suae potestatis, et subiugastis eos, ut sint vobis servi et ancillae.
Jeremiah 34 17 Propterea haec dicit Dominus: Vos non audistis me, ut praedicaretis libertatem unusquisque fratri suo et unusquisque amico suo; ecce ego praedico vobis libertatem, ait Dominus, ad gladium et pestem et famem et dabo vos in commotionem cunctis regnis terrae. 
Jeremiah 34 18 Et dabo viros, qui praevaricantur foedus meum et non observaverunt verba foederis, quibus assensi sunt in conspectu meo, sicut vitulum, quem conciderunt in duas partes et transierunt inter divisiones eius, 
Jeremiah 34 19 principes Iudae et principes Ierusalem, eunuchi et sacerdotes et omnis populus terrae, qui transierunt inter divisiones vituli; 
Jeremiah 34 20 et dabo eos in manu inimicorum suorum et in manu quaerentium animam eorum, et erit morticinum eorum in escam volatilibus caeli et bestiis terrae. 
Jeremiah 34 21 Et Sedeciam regem Iudae et principes eius dabo in manus inimicorum suorum et in manus quaerentium animas eorum et in manus exercituum regis Babylonis, qui recesserunt a vobis. 
Jeremiah 34 22 Ecce ego praecipio, dicit Dominus, et reducam eos in civitatem hanc; et proeliabuntur adversus eam et capient eam et incendent igni; et civitates Iudae dabo in solitudinem, eo quod non sit habitator ”.
Jeremiah 35 1 Verbum, quod factum est ad Ieremiam a Domino in die bus Ioachim filii Iosiae regis Iudae dicens: 
Jeremiah 35 2 “ Vade ad domum Rechabitarum et loquere eis; et introduces eos in domum Domini in unam exedram et dabis eis bibere vinum ”. 
Jeremiah 35 3 Et assumpsi Iezoniam filium Ieremiae filii Habsaniae et fratres eius et omnes filios eius et universam domum Rechabitarum; 
Jeremiah 35 4 et introduxi eos in domum Domini ad exedram filiorum Hanan filii Iegdaliae hominis Dei, quod erat iuxta exedram principum super exedram Maasiae filii Sellum, qui erat custos vestibuli. 
Jeremiah 35 5 Et posui coram filiis domus Rechabitarum scyphos plenos vino et calices et dixi ad eos: “ Bibite vinum ”.
Jeremiah 35 6 Qui responderunt: “ Non bibemus vinum, quia Ionadab filius Rechab pater noster praecepit nobis dicens: “Non bibetis vinum, vos et filii vestri, usque in sempiternum 
Jeremiah 35 7 et domum non aedificabitis et sementem non seretis et vineas non plantabitis, nec habebitis, sed in tabernaculis habitabitis cunctis diebus vestris, ut vivatis diebus multis super faciem terrae, in qua vos peregrinamini”. 
Jeremiah 35 8 Oboedivimus ergo voci Ionadab filii Rechab patris nostri in omnibus, quae praecepit nobis, ita ut non biberemus vinum cunctis diebus nostris, nos et mulieres nostrae, filii et filiae nostrae, 
Jeremiah 35 9 et non aedificaremus domos ad habitandum et vineam et agrum et sementem non habuimus, 
Jeremiah 35 10 sed habitavimus in tabernaculis; et oboedientes fecimus iuxta omnia, quae praecepit nobis Ionadab pater noster. 
Jeremiah 35 11 Cum autem ascendisset Nabuchodonosor rex Babylonis ad terram, diximus: Venite, et ingrediamur Ierusalem a facie exercitus Chaldaeorum et a facie exercitus Syriae. Et mansimus in Ierusalem ”.
Jeremiah 35 12 Et factum est verbum Domini ad Ieremiam dicens: 
Jeremiah 35 13 “ Haec dicit Dominus exercituum, Deus Israel: Vade et dic viris Iudae et habitatoribus Ierusalem: Numquid non recipietis disciplinam, ut oboediatis verbis meis?, dicit Dominus. 
Jeremiah 35 14 Praevaluerunt sermones Ionadab filii Rechab, quos praecepit filiis suis, ut non biberent vinum, et non biberunt usque ad diem hanc, quia oboedierunt praecepto patris sui; ego autem locutus sum ad vos de mane consurgens et loquens, et non oboedistis mihi. 
Jeremiah 35 15 Misique ad vos omnes servos meos prophetas, consurgens diluculo mittensque et dicens: Convertimini unusquisque a via sua pessima et bona facite opera vestra et nolite sequi deos alienos neque colatis eos, et habitabitis in terra, quam dedi vobis et patribus vestris, et non inclinastis aurem vestram neque audistis me. 
Jeremiah 35 16 Firmaverunt igitur filii Ionadab filii Rechab praeceptum patris sui, quod praeceperat eis; populus autem iste non oboedivit mihi. 
Jeremiah 35 17 Idcirco haec dicit Dominus exercituum, Deus Israel: Ecce ego adducam super Iudam et super omnes habitatores Ierusalem universam afflictionem, quam locutus sum adversum illos, eo quod locutus sum ad illos, et non audierunt, vocavi illos, et non responderunt mihi ”.
Jeremiah 35 18 Domui autem Rechabitarum dixit Ieremias: “ Haec dicit Dominus exercituum, Deus Israel: Pro eo quod oboedistis praecepto Ionadab patris vestri et custodistis omnia mandata eius et fecistis universa, quae praecepit vobis, 
Jeremiah 35 19 propterea haec dicit Dominus exercituum, Deus Israel: Non deficiet vir de stirpe Ionadab filii Rechab stans in conspectu meo cunctis diebus ”.
Jeremiah 36 1 Et factum est in anno quarto Ioachim filii Iosiae regis Iudae, factum est verbum hoc ad Ieremiam a Domino dicens: 
Jeremiah 36 2 “ Tolle volumen libri et scribes in eo omnia verba, quae locutus sum tibi adversum Israel et Iudam et adversum omnes gentes a die qua locutus sum ad te ex diebus Iosiae usque ad diem hanc, 
Jeremiah 36 3 si forte, audiente domo Iudae universa mala, quae ego cogito facere eis, revertatur unusquisque a via sua pessima, et propitius ero iniquitati et peccato eorum ”.
Jeremiah 36 4 Vocavit ergo Ieremias Baruch filium Neriae; et scripsit Baruch ex ore Ieremiae omnes sermones Domini, quos locutus est ad eum, in volumine libri. 
Jeremiah 36 5 Et praecepit Ieremias Baruch dicens: “ Ego impeditus sum nec valeo ingredi domum Domini. 
Jeremiah 36 6 Ingredere ergo tu et lege de volumine, in quo scripsisti ex ore meo verba Domini, audiente populo in domo Domini, in die ieiunii; insuper et audiente universo Iuda, qui veniunt de civitatibus suis, leges eis, 
Jeremiah 36 7 si forte cadat oratio eorum in conspectu Domini, et revertatur unusquisque a via sua pessima, quoniam magnus furor et indignatio est, quam locutus est Dominus adversus populum hunc ”.
Jeremiah 36 8 Et fecit Baruch filius Neriae iuxta omnia, quae praeceperat ei Ieremias propheta, legens ex volumine sermones Domini in domo Domini.
Jeremiah 36 9 Factum est autem in anno quinto Ioachim filii Iosiae regis Iudae, in mense nono, praedicaverunt ieiunium in conspectu Domini omni populo in Ierusalem et universae multitudini, quae confluxerat de civitatibus Iudae in Ierusalem. 
Jeremiah 36 10 Legitque Baruch ex volumine sermones Ieremiae in domo Domini, in exedra Gamariae filii Saphan scribae in vestibulo superiore, in introitu portae Novae domus Domini, audiente omni populo.
Jeremiah 36 11 Cumque audisset Michaeas filius Gamariae filii Saphan omnes sermones Domini ex libro, 
Jeremiah 36 12 descendit in domum regis ad exedram scribae; et ecce ibi omnes principes sedebant: Elisama scriba et Dalaias filius Semiae et Elnathan filius Achobor et Gamarias filius Saphan et Sedecias filius Hananiae et universi principes. 
Jeremiah 36 13 Et nuntiavit eis Michaeas omnia verba, quae audivit, legente Baruch ex volumine in auribus populi. 
Jeremiah 36 14 Miserunt itaque omnes principes ad Baruch Iudi filium Nathaniae filii Selemiae filii Chusi dicentes: “ Volumen, ex quo legisti audiente populo, sume in manu tua et veni ”. Tulit ergo Baruch filius Neriae volumen in manu sua et venit ad eos. 
Jeremiah 36 15 Et dixerunt ad eum: “ Sede et lege haec in auribus nostris ”; et legit Baruch in auribus eorum. 
Jeremiah 36 16 Igitur cum audissent omnia verba, obstupuerunt unusquisque ad proximum suum; et dixerunt ad Baruch: “Nuntiare debemus regi omnes sermones istos”. 
Jeremiah 36 17 Et interrogaverunt Baruch dicentes: “ Indica nobis, quomodo scripsisti omnes sermones istos ex ore eius ”. 
Jeremiah 36 18 Dixit autem eis Baruch: “ Ex ore suo loquebatur ad me omnes sermones istos, et ego scribebam in volumine atramento ”. 
Jeremiah 36 19 Et dixerunt principes ad Baruch: “ Vade et abscondere, tu et Ieremias, et nemo sciat, ubi sitis ”. 
Jeremiah 36 20 Et ingressi sunt ad regem in atrium, porro volumen deposuerunt in exedra Elisamae scribae; et nuntiaverunt audiente rege omnes sermones.
Jeremiah 36 21 Misitque rex Iudi, ut sumeret volumen; qui, tollens illud de exedra Elisamae scribae, legit audiente rege et universis principibus, qui stabant circa regem. 
Jeremiah 36 22 Rex autem sedebat in domo hiemali in mense nono, et posita erat arula coram eo plena prunis; 
Jeremiah 36 23 cumque legisset Iudi tres pagellas vel quattuor, scidit eas scalpello scribae et proiecit in ignem, qui erat super arulam, donec consumeretur omne volumen igni, qui erat in arula. 
Jeremiah 36 24 Et non timuerunt neque sciderunt vestimenta sua rex et omnes servi eius, qui audierunt universos sermones istos. 
Jeremiah 36 25 Verumtamen Elnathan et Dalaias et Gamarias instanter rogaverunt regem, ne combureret librum, et non audivit eos. 
Jeremiah 36 26 Et praecepit rex Ierameel filio regis et Saraiae filio Azriel et Selemiae filio Abdeel, ut comprehenderent Baruch scribam et Ieremiam prophetam; abscondit autem eos Dominus.
Jeremiah 36 27 Et factum est verbum Domini ad Ieremiam, postquam combusserat rex volumen et sermones, quos scripserat Baruch ex ore Ieremiae, dicens: 
Jeremiah 36 28 “Rursum tolle volumen aliud et scribe in eo omnes sermones priores, qui erant in primo volumine, quod combussit Ioachim rex Iudae. 
Jeremiah 36 29 Et super Ioachim regem Iudae dices: Haec dicit Dominus: Tu combussisti volumen illud dicens: “Quare scripsisti in eo annuntians: Certe veniet rex Babylonis et vastabit terram hanc et cessare faciet ex illa hominem et iumentum?”. 
Jeremiah 36 30 Propterea haec dicit Dominus contra Ioachim regem Iudae: Non erit ex eo, qui sedeat super solium David, et cadaver eius proicietur ad aestum per diem et ad gelu per noctem; 
Jeremiah 36 31 et visitabo contra eum et contra semen eius et contra servos eius iniquitates suas; et adducam super eos et super habitatores Ierusalem et super viros Iudae omne malum, quod locutus sum ad eos, et non audierunt ”.
Jeremiah 36 32 Ieremias autem tulit volumen aliud et dedit illud Baruch filio Neriae scribae; qui scripsit in eo ex ore Ieremiae omnes sermones libri, quem combusserat Ioachim rex Iudae igni; et insuper additi sunt multi sermones similes illis.
Jeremiah 37 1 Et regnavit rex Sedecias filius Iosiae pro Iechonia filio Ioachim; quem constituit regem Nabuchodonosor rex Babylonis in terra Iudae. 
Jeremiah 37 2 Et non oboedivit, ipse et servi eius et populus terrae, verbis Domini, quae locutus est in manu Ieremiae prophetae.
Jeremiah 37 3 Et misit rex Sedecias Iuchal filium Selemiae et Sophoniam filium Maasiae sacerdotem ad Ieremiam prophetam dicens: “ Ora pro nobis Dominum Deum nostrum ”. 
Jeremiah 37 4 Ieremias autem libere ambulabat in medio populi; non enim miserant eum in custodiam carceris. 
Jeremiah 37 5 Igitur exercitus pharaonis egressus est de Aegypto, et audientes Chaldaei, qui obsidebant Ierusalem, huiuscemodi nuntium recesserunt ab Ierusalem. 
Jeremiah 37 6 Et factum est verbum Domini ad Ieremiam prophetam dicens: 
Jeremiah 37 7 “ Haec dicit Dominus, Deus Israel: Sic dicetis regi Iudae, qui misit vos ad me interrogandum: Ecce exercitus pharaonis, qui egressus est vobis in auxilium, revertetur in terram suam in Aegyptum; 
Jeremiah 37 8 et redient Chaldaei et bellabunt contra civitatem hanc et capient eam et succendent eam igni. 
Jeremiah 37 9 Haec dicit Dominus: Nolite decipere animas vestras dicentes: “Euntes abibunt et recedent a nobis Chaldaei”, quia non abibunt. 
Jeremiah 37 10 Sed et si percusseritis omnem exercitum Chaldaeorum, qui proeliantur adversum vos, et derelicti fuerint ex eis aliqui vulnerati, singuli de tentorio suo consurgent et incendent civitatem hanc igni ”.
Jeremiah 37 11 Ergo cum recessisset exercitus Chaldaeorum ab Ierusalem propter exercitum pharaonis, 
Jeremiah 37 12 egressus est Ieremias de Ierusalem, ut iret in terram Beniamin et divideret ibi possessionem in conspectu populi. 
Jeremiah 37 13 Cumque pervenisset ad portam Beniamin, erat ibi custos portae nomine Ierias filius Selemiae filii Hananiae; et apprehendit Ieremiam prophetam dicens: “ Ad Chaldaeos profugis ”. 
Jeremiah 37 14 Et respondit Ieremias: “ Falsum est! Non fugio ad Chaldaeos ”. Et non audivit eum; sed comprehendit Ierias Ieremiam et adduxit eum ad principes. 
Jeremiah 37 15 Et irati sunt principes contra Ieremiam, quem caesum miserunt in carcerem, qui erat in domo Ionathan scribae; eam enim in carcerem fecerant. 
Jeremiah 37 16 Itaque ingressus est Ieremias in domum laci fornice tectam; et sedit ibi Ieremias diebus multis. 
Jeremiah 37 17 Mittens autem Sedecias rex tulit eum et interrogavit eum in domo sua abscondite et dixit: “ Putasne est sermo a Domino? ”. Et dixit Ieremias: “ Est ”; et ait: “In manus regis Babylonis traderis ”. 
Jeremiah 37 18 Et dixit Ieremias ad regem Sedeciam: “ Quid peccavi tibi et servis tuis et populo isti, quia misistis me in domum carceris? 
Jeremiah 37 19 Ubi sunt prophetae vestri, qui prophetabant vobis et dicebant: “Non veniet rex Babylonis super vos et super terram hanc”? 
Jeremiah 37 20 Nunc ergo audi, obsecro, domine mi rex; valeat deprecatio mea in conspectu tuo, et ne me remittas in domum Ionathan scribae, ne moriar ibi ”.
Jeremiah 37 21 Praecepit ergo rex Sedecias, ut traderetur Ieremias in vestibulo custodiae, et daretur ei torta panis cotidie ex vico Pistorum, donec consumerentur omnes panes de civitate. Et mansit Ieremias in vestibulo custodiae.
Jeremiah 38 1 Audivit autem Saphatias fi lius Matthan et Godolias fi lius Phassur et Iuchal filius Selemiae et Phassur filius Melchiae sermones, quos Ieremias loquebatur ad omnem populum dicens: 
Jeremiah 38 2 “ Haec dicit Dominus: Quicumque manserit in civitate hac, morietur gladio et fame et peste; qui autem profugerit ad Chaldaeos, vivet, et erit anima eius quasi spolium et vivet. 
Jeremiah 38 3 Haec dicit Dominus: Certe tradetur civitas haec in manu exercitus regis Babylonis, et capiet eam ”.
Jeremiah 38 4 Et dixerunt principes regi: “ Rogamus, ut occidatur homo iste; de industria enim dissolvit manus virorum bellantium, qui remanserunt in civitate hac, et manus universi populi loquens ad eos iuxta verba haec; siquidem homo iste non quaerit pacem populo huic sed malum ”. 
Jeremiah 38 5 Et dixit rex Sedecias: “ Ecce ipse in manibus vestris est; nequit enim rex vobis quidquam negare ”. 
Jeremiah 38 6 Tulerunt ergo Ieremiam et proiecerunt eum in lacum Melchiae filii regis, qui erat in vestibulo custodiae. Et submiserunt Ieremiam funibus. Et in lacu non erat aqua sed lutum; descendit itaque Ieremias in caenum.
Jeremiah 38 7 Audivit autem Abdemelech Aethiops, vir eunuchus, qui erat in domo regis, quod misissent Ieremiam in lacum; porro rex sedebat in porta Beniamin. 
Jeremiah 38 8 Et egressus est Abdemelech de domo regis et locutus est ad regem dicens: 
Jeremiah 38 9 “ Domine mi rex, malefecerunt viri isti omnia, quaecumque perpetrarunt contra Ieremiam prophetam, mittentes eum in lacum, ut moriatur ibi fame; non sunt enim panes ultra in civitate ”. 
Jeremiah 38 10 Praecepit itaque rex Abdemelech Aethiopi dicens: “ Tolle tecum hinc triginta viros et leva Ieremiam prophetam de lacu, antequam moriatur ”. 
Jeremiah 38 11 Assumptis ergo Abdemelech secum viris, ingressus est domum regis, in conclave, quod erat sub thesauro, et tulit inde pannos ex vestibus veteribus et scissis et submisit eos ad Ieremiam in lacum per funiculos. 
Jeremiah 38 12 Dixitque Abdemelech Aethiops ad Ieremiam: “ Pone veteres pannos et haec scissa sub scapuli et postea funes ”. Fecit ergo Ieremias sic; 
Jeremiah 38 13 et extraxerunt Ieremiam funibus et eduxerunt eum de lacu. Mansit autem Ieremias in vestibulo custodiae.
Jeremiah 38 14 Et misit rex Sedecias et tulit ad se Ieremiam prophetam ad ostium tertium, quod erat in domo Domini; et dixit rex ad Ieremiam: “Interrogo ego te sermonem, ne abscondas a me aliquid ”. 
Jeremiah 38 15 Dixit autem Ieremias ad Sedeciam: “ Si annuntiavero tibi, numquid non interficies me? Et si consilium dedero tibi, non me audies ”. 
Jeremiah 38 16 Iuravit ergo rex Sedecias Ieremiae clam dicens: “ Vivit Dominus, qui fecit nobis animam hanc, non occidam te et non tradam te in manu virorum istorum, qui quaerunt animam tuam ”. 
Jeremiah 38 17 Et dixit Ieremias ad Sedeciam: “ Haec dicit Dominus exercituum, Deus Israel: Si profectus exieris ad principes regis Babylonis, vivet anima tua, et civitas haec non succendetur igni, et salvus eris tu et domus tua; 
Jeremiah 38 18 si autem non exieris ad principes regis Babylonis, tradetur civitas haec in manu Chaldaeorum, et succendent eam igni, et tu non effugies de manu eorum ”. 
Jeremiah 38 19 Et dixit rex Sedecias ad Ieremiam: “ Sollicitus sum propter Iudaeos, qui transfugerunt ad Chaldaeos, ne forte tradar in manus eorum, et illudant mihi ”. 
Jeremiah 38 20 Respondit autem Ieremias: “ Non te tradent; audi, quaeso, vocem Domini, quam ego loquor ad te, et bene tibi erit, et vivet anima tua. 
Jeremiah 38 21 Quod si nolueris egredi, iste est sermo, quem ostendit mihi Dominus: 
Jeremiah 38 22 Ecce omnes mulieres, quae remanserunt in domo regis Iudae, educentur ad principes regis Babylonis et ipsae dicent: “Seduxerunt te et praevaluerunt adversum te viri pacifici tui; demersi sunt in caeno pedes tui, illi autem recesserunt a te”.
Jeremiah 38 23 Et omnes uxores tuae et filii tui educentur ad Chaldaeos, et non effugies manus eorum, sed in manu regis Babylonis capieris; et civitatem hanc comburet igni ”.
Jeremiah 38 24 Dixit ergo Sedecias ad Ieremiam: “ Nullus sciat verba haec, et non morieris. 
Jeremiah 38 25 Si autem audierint principes quia locutus sum tecum, et venerint ad te et dixerint tibi: “Indica nobis, quid locutus sis cum rege, ne celes nos, et non te interficiemus, et quid locutus est tecum rex”, 
Jeremiah 38 26 dices ad eos: “Prostravi ego preces meas coram rege, ne me reduci iuberet in domum Ionathan, et ibi morerer” ”. 
Jeremiah 38 27 Venerunt ergo omnes principes ad Ieremiam et interrogaverunt eum, et locutus est eis iuxta omnia verba, quae praeceperat ei rex; et cessaverunt ab eo: nihil enim fuerat auditum. 
Jeremiah 38 28 Mansit vero Ieremias in vestibulo custodiae usque ad diem, quo capta est Ierusalem. Et factum est ut caperetur Ierusalem.
Jeremiah 39 1 Anno nono Sedeciae regis Iudae, mense decimo, venit Nabuchodonosor rex Babylonis et omnis exercitus eius ad Ierusalem et obsidebant eam. 
Jeremiah 39 2 Undecimo autem anno Sedeciae, mense quarto, nona mensis, aperta est civitas; 
Jeremiah 39 3 et ingressi sunt omnes principes regis Babylonis et sederunt in porta Media: Nergelsereser Samegarnabu, Sarsachim princeps eunuchorum, Nergelsereser princeps magorum et omnes reliqui principes regis Babylonis.
Jeremiah 39 4 Cumque vidisset eos Sedecias rex Iudae et omnes viri bellatores, fugerunt et egressi sunt nocte de civitate per viam horti regis et per portam, quae erat inter duos muros, et egressi sunt ad viam Arabae. 
Jeremiah 39 5 Persecutus est autem eos exercitus Chaldaeorum; et comprehenderunt Sedeciam in campestribus Iericho et captum adduxerunt ad Nabuchodonosor regem Babylonis in Rebla, quae est in terra Emath; et locutus est ad eum iudicia.
Jeremiah 39 6 Et occidit rex Babylonis filios Sedeciae in Rebla in oculis eius, et omnes nobiles Iudae occidit rex Babylonis; 
Jeremiah 39 7 oculos quoque Sedeciae eruit et vinxit eum compedibus, ut duceretur in Babylonem. 
Jeremiah 39 8 Domum quoque regis et domum vulgi succenderunt Chaldaei igni; et murum Ierusalem subverterunt. 
Jeremiah 39 9 Et reliquias populi, quae remanserant in civitate, et perfugas, qui transfugerant ad eum, et superfluos artificum, qui remanserant, transtulit Nabuzardan magister satellitum in Babylonem. 
Jeremiah 39 10 Et de plebe pauperum, qui nihil penitus habebant, dimisit Nabuzardan magister satellitum in terra Iudae; et dedit eis vineas et agros in die illa.
Jeremiah 39 11 Praeceperat autem Nabuchodonosor rex Babylonis de Ieremia Nabuzardan magistro satellitum dicens: 
Jeremiah 39 12 “ Tolle illum et pone super eum oculos tuos nihilque ei mali facias, sed, ut voluerit, sic facies ei ”. 
Jeremiah 39 13 Misit ergo Nabuzardan princeps satellitum et Nabusezban princeps eunuchorum et Nergelsereser princeps magorum et omnes optimates regis Babylonis 
Jeremiah 39 14 miserunt et tulerunt Ieremiam de vestibulo custodiae et tradiderunt eum Godoliae filio Ahicam filii Saphan, ut duceret domum. Et habitavit in populo.
Jeremiah 39 15 Ad Ieremiam autem factus fuerat sermo Domini, cum clausus esset in vestibulo custodiae, dicens: 
Jeremiah 39 16 “ Vade et dic Abdemelech Aethiopi dicens: Haec dicit Dominus exercituum, Deus Israel: Ecce ego inducam sermones meos super civitatem hanc in malum et non in bonum; et erunt in conspectu tuo in die illa. 
Jeremiah 39 17 Et liberabo te in die illa, ait Dominus, et non traderis in manus virorum, quos tu formidas; 
Jeremiah 39 18 sed eruens liberabo te, et gladio non cades, sed erit tibi anima tua quasi spolium, quia in me habuisti fiduciam ”, ait Dominus.
Jeremiah 40 1 Sermo, qui factus est ad Ieremiam a Domino, postquam dimissus est a Nabuzardan magistro satellitum de Rama, quando tulit eum vinctum catenis in medio omnium, qui migrabant de Ierusalem et Iuda et ducebantur in Babylonem. 
Jeremiah 40 2 Tollens ergo princeps satellitum Ieremiam, dixit ad eum: “ Dominus Deus tuus locutus est malum hoc super locum istum 
Jeremiah 40 3 et adduxit; et fecit Dominus, sicut locutus est, quia peccastis Domino et non audistis vocem eius, et factus est vobis sermo hic. 
Jeremiah 40 4 Nunc ergo ecce solvi te hodie de catenis, quae sunt in manibus tuis. Si placet tibi, ut venias mecum in Babylonem, veni, et ponam oculos meos super te; si autem displicet tibi venire mecum in Babylonem, reside; ecce omnis terra in conspectu tuo est: quod elegeris et quo placuerit tibi ut vadas, illuc perge ”. 
Jeremiah 40 5 Cum nondum reverteretur, dixit: “ Revertere ad Godoliam filium Ahicam filii Saphan, quem praeposuit rex Babylonis civitatibus Iudae; habita ergo cum eo in medio populi vel quocumque placuerit tibi ut vadas, vade ”. Dedit quoque ei magister satellitum cibaria et munuscula et dimisit eum. 
Jeremiah 40 6 Venit autem Ieremias ad Godoliam filium Ahicam in Maspha et habitavit cum eo in medio populi, qui relictus fuerat in terra.
Jeremiah 40 7 Cumque audissent omnes principes exercitus, qui dispersi fuerant per regiones, ipsi et viri eorum, quod praefecisset rex Babylonis Godoliam filium Ahicam terrae et quod commendasset ei viros et mulieres et parvulos et de pauperibus terrae, qui non fuerant translati in Babylonem, 
Jeremiah 40 8 venerunt ad Godoliam in Maspha; Ismael, inquam, filius Nathaniae et Iohanan et Ionathan filii Caree et Saraia filius Thanehumeth et filii Ophi, qui erant de Netopha, et Iezonias filius Maachathi, ipsi et viri eorum. 
Jeremiah 40 9 Et iuravit eis Godolias filius Ahicam filii Saphan et comitibus eorum dicens: “Nolite timere servire Chaldaeis; habitate in terra et servite regi Babylonis, et bene erit vobis. 
Jeremiah 40 10 Ecce ego habito in Maspha, ut stem coram Chaldaeis, qui veniunt ad nos; vos autem colligite vindemiam et messem et oleum et condite in vasis vestris et manete in urbibus vestris, quas tenetis ”.
Jeremiah 40 11 Sed et omnes Iudaei, qui erant in Moab et in filiis Ammon et in Edom et in universis regionibus, audito quod dedisset rex Babylonis reliquias in Iudaea et quod praeposuisset super eos Godoliam filium Ahicam filii Saphan, 
Jeremiah 40 12 reversi sunt, inquam, omnes Iudaei de universis locis, ad quae profugerant, et venerunt in terram Iudae ad Godoliam in Maspha et collegerunt vinum et messem multam nimis.
Jeremiah 40 13 Iohanan autem filius Caree et omnes principes exercitus, qui dispersi fuerant in regionibus, venerunt ad Godoliam in Maspha 
Jeremiah 40 14 et dixerunt ei: “ Scito quod Baalis rex filiorum Ammon misit Ismael filium Nathaniae percutere animam tuam ”; et non credidit eis Godolias filius Ahicam. 
Jeremiah 40 15 Iohanan vero filius Caree dixit ad Godoliam seorsum in Maspha loquens: “ Ibo et percutiam Ismael filium Nathaniae, nullo sciente, ne interficiat animam tuam, et dissipentur omnes Iudaei, qui congregati sunt ad te, et peribunt reliquiae Iudae ”. 
Jeremiah 40 16 Et ait Godolias filius Ahicam ad Iohanan filium Caree: “ Noli facere verbum hoc; falsum enim tu loqueris de Ismael ”.
Jeremiah 41 1 Et factum est in mense septi mo, venit Ismael filius Nathaniae filii Elisama de semine regali et optimates regis et decem viri cum eo ad Godoliam filium Ahicam in Maspha; et comederunt ibi panes simul in Maspha. 
Jeremiah 41 2 Surrexit autem Ismael filius Nathaniae et decem viri, qui cum eo erant, et percusserunt Godoliam filium Ahicam filii Saphan gladio; et interfecerunt eum, quem praefecerat rex Babylonis terrae. 
Jeremiah 41 3 Omnes quoque Iudaeos, qui erant cum Godolia in Maspha, et Chaldaeos, qui reperti sunt ibi, et viros bellatores percussit Ismael.
Jeremiah 41 4 Secundo autem die postquam occiderat Godoliam, nullo adhuc sciente, 
Jeremiah 41 5 venerunt viri de Sichem et de Silo et de Samaria, octoginta viri, rasi barba et scissis vestibus et incisi in cute, et munera et tus habebant in manu, ut offerrent in domo Domini. 
Jeremiah 41 6 Egressus ergo Ismael filius Nathaniae in occursum eorum de Maspha, incedens et plorans ibat. Cum autem occurrisset eis, dixit ad eos: “ Venite ad Godoliam filium Ahicam ”. 
Jeremiah 41 7 Qui cum venissent ad medium civitatis, interfecit eos Ismael filius Nathaniae et proiecit in medium laci, ipse et viri, qui erant cum eo. 
Jeremiah 41 8 Decem autem viri reperti sunt inter eos, qui dixerunt ad Ismael: “ Noli occidere nos, quia habemus thesauros in agro, frumenti et hordei et olei et mellis ”; et cessavit et non interfecit eos cum fratribus suis. 
Jeremiah 41 9 Lacus autem, in quem proiecerat Ismael omnia cadavera virorum, quos percussit, est lacus magnus, quem fecit rex Asa propter Baasa regem Israel; ipsum replevit Ismael filius Nathaniae occisis. 
Jeremiah 41 10 Et captivas duxit Ismael omnes reliquias populi, qui erant in Maspha, filias regis et universum populum, qui remanserat in Maspha, quos commendaverat Nabuzardan princeps satellitum Godoliae filio Ahicam; et cepit eos Ismael filius Nathaniae et abiit, ut transiret ad filios Ammon.
Jeremiah 41 11 Audivit autem Iohanan filius Caree et omnes principes bellatorum, qui erant cum eo, omne malum, quod fecerat Ismael filius Nathaniae, 
Jeremiah 41 12 et, assumptis universis viris, profecti sunt, ut bellarent adversum Ismael filium Nathaniae; et invenerunt eum ad aquas multas, quae sunt in Gabaon. 
Jeremiah 41 13 Cumque vidisset omnis populus, qui erat cum Ismael, Iohanan filium Caree et universos principes bellatorum, qui erant cum eo, laetati sunt. 
Jeremiah 41 14 Et omnis populus, quem ceperat Ismael in Maspha, reversus est et abiit ad Iohanan filium Caree; 
Jeremiah 41 15 Ismael autem filius Nathaniae fugit cum octo viris a facie Iohanan et abiit ad filios Ammon.
Jeremiah 41 16 Tulit ergo Iohanan filius Caree et omnes principes bellatorum, qui erant cum eo, universas reliquias vulgi, quas reduxerat ab Ismael filio Nathaniae venientes de Maspha, postquam percussit Godoliam filium Ahicam, viros fortes ad proelium et mulieres et pueros et eunuchos, quos reduxerat de Gabaon. 
Jeremiah 41 17 Et abierunt et sederunt in Gherutchamaam, quae est iuxta Bethlehem, ut pergerent et introirent Aegyptum 
Jeremiah 41 18 a facie Chaldaeorum; timebant enim eos, quia percusserat Ismael filius Nathaniae Godoliam filium Ahicam, quem praeposuerat rex Babylonis in regione.
Jeremiah 42 1 Et accesserunt omnes princi pes bellatorum, scilicet Iohanan filius Caree et Iezonias filius Osaiae et universum vulgus, a parvo usque ad magnum, 
Jeremiah 42 2 dixeruntque ad Ieremiam prophetam: “ Cadat oratio nostra in conspectu tuo, et ora pro nobis ad Dominum Deum tuum pro universis reliquiis istis, quia derelicti sumus pauci de pluribus, sicut oculi tui nos intuentur; 
Jeremiah 42 3 et annuntiet nobis Dominus Deus tuus viam, per quam pergamus, et verbum, quod faciamus ”. 
Jeremiah 42 4 Dixit autem ad eos Ieremias propheta: “ Audivi. Ecce ego oro ad Dominum Deum vestrum secundum verba vestra; omne verbum, quodcumque responderit pro vobis, indicabo vobis nec celabo vos quidquam ”. 
Jeremiah 42 5 Et illi dixerunt ad Ieremiam: “ Sit Dominus inter nos testis verax et fidelis, si non iuxta omne verbum, in quo miserit te Dominus Deus tuus ad nos, sic faciemus. 
Jeremiah 42 6 Sive bonum est sive malum, voci Domini Dei nostri, ad quem mittimus te, oboediemus, ut bene sit nobis, cum audierimus vocem Domini Dei nostri ”.
Jeremiah 42 7 Cum autem completi essent decem dies, factum est verbum Domini ad Ieremiam; 
Jeremiah 42 8 vocavitque Iohanan filium Caree et omnes principes bellatorum, qui erant cum eo, et universum populum a minimo usque ad magnum 
Jeremiah 42 9 et dixit ad eos: “ Haec dicit Dominus, Deus Israel, ad quem misistis me, ut prosternerem preces vestras in conspectu eius: 
Jeremiah 42 10 Si quiescentes manseritis in terra hac, aedificabo vos et non destruam, plantabo et non evellam; iam enim placatus sum super malo, quod feci vobis. 
Jeremiah 42 11 Nolite timere a facie regis Babylonis, quem vos pavidi formidatis; nolite metuere eum, dicit Dominus, quia vobiscum sum ego, ut salvos vos faciam et eruam de manu eius; 
Jeremiah 42 12 et dabo vobis, ut misericordiam inveniatis, et ipse miserebitur vestri et habitare vos faciet in terra vestra.
Jeremiah 42 13 Si autem dixeritis vos: “Non habitabimus in terra ista”, nec audieritis vocem Domini Dei vestri 
Jeremiah 42 14 dicentes: “Nequaquam, sed ad terram Aegypti pergemus, ubi non videbimus bellum et clangorem tubae non audiemus et famem non sustinebimus et ibi habitabimus”, 
Jeremiah 42 15 propter hoc nunc audite verbum Domini, reliquiae Iudae: Haec dicit Dominus exercituum, Deus Israel: Si posueritis faciem vestram, ut ingrediamini Aegyptum, et intraveritis, ut ibi peregrinemini, 
Jeremiah 42 16 gladius, quem vos formidatis, ibi comprehendet vos in terra Aegypti, et fames, pro qua estis solliciti, adhaerebit vobis in Aegypto, et ibi moriemini. 
Jeremiah 42 17 Omnesque viri, qui posuerunt faciem suam, ut ingrediantur Aegyptum et peregrinentur ibi, morientur gladio et fame et peste: nullus de eis remanebit nec effugiet a facie mali, quod ego afferam super eos. 
Jeremiah 42 18 Quia haec dicit Dominus exercituum, Deus Israel: Sicut effusus est furor meus et indignatio mea super habitatores Ierusalem, sic effundetur indignatio mea super vos, cum ingressi fueritis Aegyptum, et eritis in exsecrationem et in stuporem et in maledictum et in opprobrium et nequaquam ultra videbitis locum istum ”.
Jeremiah 42 19 Verbum Domini super vos, reliquiae Iudae: “ Nolite intrare Aegyptum; scientes scietis quia obtestatus sum vos hodie, 
Jeremiah 42 20 quia decepistis animas vestras. Vos enim misistis me ad Dominum Deum nostrum dicentes: “Ora pro nobis ad Dominum Deum nostrum et iuxta omnia, quaecumque dixerit tibi Dominus Deus noster, sic annuntia nobis, et faciemus”. 
Jeremiah 42 21 Et annuntiavi vobis hodie, et non audistis vocem Domini Dei vestri super universis, pro quibus misit me ad vos. 
Jeremiah 42 22 Nunc ergo scientes scietis quia gladio et fame et peste moriemini in loco, ad quem voluistis intrare et ibi peregrinari ”.
Jeremiah 43 1 Factum est autem, cum complesset Ieremias loquens ad populum universos sermones Domini Dei eorum, pro quibus miserat eum Dominus Deus eorum ad illos omnia verba haec, 
Jeremiah 43 2 dixit Azarias filius Osaiae et Iohanan filius Caree et omnes viri superbi dicentes ad Ieremiam: “ Mendacium tu loqueris; non misit te Dominus Deus noster dicens: “Ne ingrediamini Aegyptum, ut illic peregrinemini”, 
Jeremiah 43 3 sed Baruch filius Neriae incitat te adversum nos, ut tradat nos in manu Chaldaeorum, ut interficiant nos et traducant in Babylonem ”.
Jeremiah 43 4 Et non audivit Iohanan filius Caree et omnes principes bellatorum et universus populus vocem Domini, ut manerent in terra Iudae. 
Jeremiah 43 5 Sed tollens Iohanan filius Caree et universi principes bellatorum universos reliquiarum Iudae, qui reversi fuerant de cunctis gentibus, ad quas fuerant ante dispersi, ut peregrinarentur in terra Iudae, 
Jeremiah 43 6 viros et mulieres et parvulos et filias regis et omnem animam, quam reliquerat Nabuzardan princeps satellitum cum Godolia filio Ahicam filii Saphan, et Ieremiam prophetam et Baruch filium Neriae, 
Jeremiah 43 7 et ingressi sunt terram Aegypti, quia non oboedierunt voci Domini; et venerunt usque ad Taphnas.
Jeremiah 43 8 Et factus est sermo Domini ad Ieremiam in Taphnis dicens: 
Jeremiah 43 9 “ Sume lapides grandes in manu tua et absconde eos in caemento, sub pavimento, quod est ad portam domus pharaonis in Taphnis, cernentibus viris Iudaeis; 
Jeremiah 43 10 et dices ad eos: Haec dicit Dominus exercituum, Deus Israel: Ecce ego mittam et assumam Nabuchodonosor regem Babylonis servum meum et ponam thronum eius super lapides istos, quos abscondi, et statuet solium suum super eos; 
Jeremiah 43 11 veniensque percutiet terram Aegypti, quos in mortem, in mortem et, quos in captivitatem, in captivitatem et, quos in gladium, in gladium; 
Jeremiah 43 12 et succendet ignem in delubris deorum Aegypti et comburet ea et captivos ducet illos et excutiet terram Aegypti, sicut pastor pediculis excutit pallium suum, et egredietur inde in pace; 
Jeremiah 43 13 et conteret statuas domus Solis, quae sunt in terra Aegypti, et delubra deorum Aegypti comburet igni ”.
Jeremiah 44 1 Verbum, quod factum est per Ieremiam ad omnes Iudaeos, qui habitabant in terra Aegypti, habitantes in Magdolo et in Taphnis et in Memphi et in terra Phatures, dicens: 
Jeremiah 44 2 “ Haec dicit Dominus exercituum, Deus Israel: Vos vidistis omne malum istud, quod adduxi super Ierusalem et super omnes urbes Iudae; et ecce desertae sunt hodie, et non est in eis habitator 
Jeremiah 44 3 propter malitiam, quam fecerunt, ut me ad iracundiam provocarent et irent, ut sacrificarent et colerent deos alienos, quos nesciebant et illi et vos et patres vestri. 
Jeremiah 44 4 Et misi ad vos omnes servos meos prophetas, de nocte consurgens mittensque et dicens: Nolite facere verbum abominationis huiuscemodi, quam odivi. 
Jeremiah 44 5 Et non audierunt nec inclinaverunt aurem suam, ut converterentur a malis suis et non sacrificarent diis alienis; 
Jeremiah 44 6 et effusa est indignatio mea et furor meus et succensa est in civitatibus Iudae et in plateis Ierusalem, et versae sunt in solitudinem et vastitatem secundum diem hanc.
Jeremiah 44 7 Et nunc haec dicit Dominus exercituum, Deus Israel: Quare vos facitis malum grande contra animas vestras, ut intereat ex vobis vir et mulier, parvulus et lactans de medio Iudae, nec relinquatur vobis quidquam residuum, 
Jeremiah 44 8 provocantes me in operibus manuum vestrarum, sacrificando diis alienis in terra Aegypti, in quam ingressi estis, ut ibi peregrinemini, et dissipet vos, et sitis in maledictionem et in opprobrium cunctis gentibus terrae? 
Jeremiah 44 9 Numquid obliti estis mala patrum vestrorum et mala regum Iudae et mala uxorum eius et mala vestra et mala uxorum vestrarum, quae fecerunt in terra Iudae et in plateis Ierusalem? 
Jeremiah 44 10 Non sunt contriti usque ad diem hanc et non timuerunt et non ambulaverunt in lege mea et in praeceptis meis, quae dedi coram vobis et coram patribus vestris. 
Jeremiah 44 11 Ideo haec dicit Dominus exercituum, Deus Israel: Ecce ego ponam faciem meam in vobis in malum et disperdam omnem Iudam. 
Jeremiah 44 12 Et assumam reliquias Iudae, qui posuerunt facies suas, ut ingrederentur terram Aegypti et peregrinarentur ibi, et consumentur omnes in terra Aegypti: cadent in gladio et in fame et consumentur a minimo usque ad maximum, in gladio et in fame morientur; et erunt in exsecrationem et in stuporem et in maledictionem et in opprobrium. 
Jeremiah 44 13 Et visitabo super habitatores terrae Aegypti, sicut visitavi super Ierusalem, in gladio et in fame et in peste: 
Jeremiah 44 14 et non erit qui effugiat et sit residuus de reliquiis Iudaeorum, qui venerunt, ut peregrinarentur in terra Aegypti et reverterentur in terram Iudae, ad quam ipsi elevant animas suas, ut revertantur et habitent ibi; non revertentur, nisi qui fugerint ”.
Jeremiah 44 15 Responderunt autem Ieremiae omnes viri, scientes quod sacrificarent uxores eorum diis alienis, et universae mulieres, quarum stabat multitudo grandis, et omnis populus habitantium in terra Aegypti in Phatures, dicentes: 
Jeremiah 44 16 “ Sermonem, quem locutus es ad nos in nomine Domini, non audiemus ex te, 
Jeremiah 44 17 sed facientes faciemus omne verbum, quod egressum est de ore nostro, ut sacrificemus reginae caeli et libemus ei libamina, sicut fecimus nos et patres nostri, reges nostri et principes nostri in urbibus Iudae et in plateis Ierusalem, et saturati sumus panibus et bene nobis erat malumque non vidimus. 
Jeremiah 44 18 Ex eo autem tempore, quo cessavimus sacrificare reginae caeli et libare ei libamina, indigemus omnibus et gladio et fame consumpti sumus. 
Jeremiah 44 19 Quod si nos sacrificamus reginae caeli et libamus ei libamina, numquid sine viris nostris fecimus ei placentas ad effingendum eam et libandum ei libamina? ”.
Jeremiah 44 20 Et dixit Ieremias ad omnem populum, adversum viros et adversum mulieres et adversum universam plebem, qui responderant ei verbum, dicens: 
Jeremiah 44 21 “ Numquid non sacrificium, quod sacrificastis in civitatibus Iudae et in plateis Ierusalem, vos et patres vestri, reges vestri et principes vestri et populus terrae, horum recordatus est Dominus, et ascendit super cor eius? 
Jeremiah 44 22 Et non poterat Dominus ultra portare propter malitiam operum vestrorum et propter abominationes, quas fecistis; et facta est terra vestra in desolationem et in stuporem et in maledictum, eo quod non sit habitator, sicut est dies haec. 
Jeremiah 44 23 Propterea quod sacrificaveritis et peccaveritis Domino et non audieritis vocem Domini et in lege et in praeceptis et in testimoniis eius non ambulaveritis, idcirco evenerunt vobis mala haec, sicut est dies haec ”.
Jeremiah 44 24 Dixit autem Ieremias ad omnem populum et ad universas mulieres: “ Audite verbum Domini, omnis Iuda, qui estis in terra Aegypti. 
Jeremiah 44 25 Haec dicit Dominus exercituum, Deus Israel, dicens: Vos et uxores vestrae locuti estis ore vestro et manibus vestris implestis dicentes: “Faciamus vota nostra, quae vovimus, ut sacrificemus reginae caeli et libemus ei libamina”. Implete vota vestra et opere perpetrate ea. 
Jeremiah 44 26 Ideo audite verbum Domini, omnis Iuda, qui habitatis in terra Aegypti: Ecce ego iuravi in nomine meo magno, ait Dominus, quia nequaquam ultra vocabitur nomen meum ex ore omnis viri Iudae dicentis: “Vivit Dominus Deus”, in omni terra Aegypti. 
Jeremiah 44 27 Ecce ego vigilabo super eos in malum et non in bonum, et consumentur omnes viri Iudae, qui sunt in terra Aegypti, gladio et fame, donec penitus consumantur. 
Jeremiah 44 28 Et, qui fugerint gladium, revertentur de terra Aegypti in terram Iudae, viri pauci, et scient omnes reliquiae Iudae, quae ingressae sunt terram Aegypti, ut peregrinarentur ibi, cuius sermo compleatur, meus an illorum.
Jeremiah 44 29 Et hoc vobis signum, ait Dominus, quod visitem ego super vos in loco isto, ut sciatis quia vere complebuntur sermones mei contra vos in malum. 
Jeremiah 44 30 Haec dicit Dominus: Ecce ego tradam pharaonem Ophree, regem Aegypti, in manu inimicorum eius et in manu quaerentium animam illius, sicut tradidi Sedeciam regem Iudae in manu Nabuchodonosor regis Babylonis inimici sui et quaerentis animam eius ”.
Jeremiah 45 1 Verbum, quod locutus est Ieremias propheta ad Baruch filium Neriae, cum scriberet verba haec in libro ex ore Ieremiae, anno quarto Ioachim filii Iosiae regis Iudae, dicens: 
Jeremiah 45 2 “ Haec dicit Dominus, Deus Israel, super te, Baruch. 
Jeremiah 45 3 Dixisti: “Vae misero mihi, quoniam addidit Dominus dolorem maerori meo; laboravi in gemitu meo et requiem non inveni”. 
Jeremiah 45 4 Haec dices ad eum: Sic dicit Dominus: Ecce, quod aedificavi, ego destruo et, quod plantavi, ego evello, universam terram hanc; 
Jeremiah 45 5 et tu quaeris tibi grandia? Noli quaerere, quia ecce ego adducam malum super omnem carnem, ait Dominus, et dabo tibi animam tuam quasi spolium in omnibus locis, ad quaecumque perrexeris ”.
Jeremiah 46 1 Quod factum est verbum Domini ad Ieremiam prophetam contra gentes.
Jeremiah 46 2 Ad Aegyptum. Adversum exercitum pharaonis Nechao regis Aegypti, qui erat iuxta fluvium Euphraten in Charchamis, quem percussit Nabuchodonosor rex Babylonis in quarto anno Ioachim filii Iosiae regis Iudae.
Jeremiah 46 3 “ Praeparate scutum et clipeum et procedite ad bellum.
Jeremiah 46 4 Iungite equos et ascendite, equites; state in galeis, polite lanceas, induite vos loricis.
Jeremiah 46 5 Quid igitur? Vidi ipsos pavidos et terga vertentes, fortes eorum caesos; fugerunt conciti nec respexerunt: terror undique, ait Dominus.
Jeremiah 46 6 Non fugiat velox, nec salvari se putet fortis; ad aquilonem iuxta flumen Euphraten victi sunt et ruerunt.
Jeremiah 46 7 Quis est iste, qui quasi Nilus ascendit, et veluti fluviorum intumescunt gurgites eius?
Jeremiah 46 8 Aegyptus Nili instar ascendit, et velut flumina moventur fluctus eius, et dixit: “Ascendens operiam terram, perdam civitatem et habitatores eius”.
Jeremiah 46 9 Ascendite, equi, et irruite, currus; et procedant fortes, Aethiopia et Phut tenentes scutum et Ludii arripientes et iacientes sagittas.
Jeremiah 46 10 Dies autem ille Domini, Dei exercituum, dies ultionis, ut sumat vindictam de inimicis suis: devorat gladius, et saturatur, et inebriatur sanguine eorum; victima enim Domini, Dei exercituum, in terra aquilonis iuxta flumen Euphraten.
Jeremiah 46 11 Ascende in Galaad et tolle resinam, virgo filia Aegypti; frustra multiplicas medicamina, tibi vero cicatrix non obducitur.
Jeremiah 46 12 Audierunt gentes ignominiam tuam, et ululatus tuus replevit terram, quia fortis impegit in fortem, et ambo pariter conciderunt ”.
Jeremiah 46 13 Verbum, quod locutus est Dominus ad Ieremiam prophetam super eo quod veniret Nabuchodonosor rex Babylonis percussurus terram Aegypti.
Jeremiah 46 14 “ Annuntiate Aegypto et auditum facite in Magdolo, et resonet in Memphi et in Taphnis, dicite: “Sta et praepara te, quia devoravit gladius ea, quae per circuitum tuum sunt”.
Jeremiah 46 15 Quare deiectus est fortis tuus? Non stetit, quoniam Dominus subvertit eum.
Jeremiah 46 16 Multiplicavit ruentes, ceciditque vir ad proximum suum, et dixerunt: “Surge, et revertamur ad populum nostrum et ad terram nativitatis nostrae, a facie gladii saevientis”.
Jeremiah 46 17 Vocate nomen pharaonis regis Aegypti: Tumultum, qui praetermisit tempus opportunum.
Jeremiah 46 18 Vivo ego, inquit rex, Dominus exercituum nomen eius, quoniam sicut Thabor in montibus et sicut Carmelus ad mare veniet.
Jeremiah 46 19 Vasa transmigrationis fac tibi, habitatrix filia Aegypti, quia Memphis in solitudinem erit et destruetur et inhabitabilis erit.
Jeremiah 46 20 Vitula elegans atque formosa Aegyptus, stimulus ab aquilone venit ei.
Jeremiah 46 21 Mercennarii quoque eius, qui versabantur in medio eius quasi vituli saginati, versi sunt et fugerunt simul nec stare potuerunt, quia dies interfectionis eorum venit super eos, tempus visitationis eorum.
Jeremiah 46 22 Vox eius quasi serpentis sibilantis, quoniam cum exercitu properabunt et cum securibus venient ei, quasi caedentes ligna.
Jeremiah 46 23 Succiderunt saltum eius, ait Dominus, qui supputari non potest; multiplicati sunt enim super locustas, et non est eis numerus.
Jeremiah 46 24 Confusa est filia Aegypti et tradita in manu populi aquilonis ”.
Jeremiah 46 25 Dixit Dominus exercituum, Deus Israel: “ Ecce ego visitabo super Amon de No et super pharaonem et super Aegyptum et super deos eius et super reges eius et super pharaonem et super eos, qui confidunt in eo; 
Jeremiah 46 26 et dabo eos in manu quaerentium animam eorum et in manu Nabuchodonosor regis Babylonis et in manu servorum eius; et post haec habitabitur sicut diebus pristinis, ait Dominus.
Jeremiah 46 27 Et tu ne timeas, serve meus Iacob, et ne paveas, Israel, quia ecce ego salvum te faciam de longinquo et semen tuum de terra captivitatis eorum; et revertetur Iacob et requiescet, securus erit, et non erit qui exterreat eum.
Jeremiah 46 28 Et tu noli timere, serve meus Iacob, ait Dominus, quia tecum ego sum, quia ego consumam cunctas gentes, ad quas eieci te; te vero non consumam, sed castigabo te in iudicio nec quasi innocenti parcam tibi ”.
Jeremiah 47 1 Quod factum est verbum Domini ad Ieremiam prophe tam contra Philisthim, antequam percuteret pharao Gazam.
Jeremiah 47 2 Haec dicit Dominus: “ Ecce, aquae ascendunt ab aquilone et erunt quasi torrens inundans et operient terram et plenitudinem eius, urbem et habitatores eius. Clamabunt homines, et ululabunt omnes habitatores terrae
Jeremiah 47 3 a strepitu ungularum fortium equorum eius, a commotione quadrigarum eius et tumultu rotarum illius; non respexerunt patres filios, manibus dissolutis,
Jeremiah 47 4 pro adventu diei, in quo vastabuntur omnes Philisthim, et dissipabitur Tyro et Sidoni omnis superstes auxiliator: depopulatus est enim Dominus Philisthim, reliquias insulae Caphtor.
Jeremiah 47 5 Venit calvitium super Gazam, conticuit Ascalon; reliquiae Enacim, usquequo incidetis vos?
Jeremiah 47 6 O mucro Domini, usquequo non quiesces? Ingredere in vaginam tuam, refrigerare et sile.
Jeremiah 47 7 Quomodo quiescet, cum Dominus praeceperit ei adversus Ascalonem et adversus maritimas regiones ibique condixerit illi? ”.
Jeremiah 48 1 Ad Moab. Haec dicit Dominus exercituum, Deus Israel: “ Vae super Nabo, quoniam vastata est et confusa! Capta est Cariathaim, confusa est arx et tremuit.
Jeremiah 48 2 Non est ultra exsultatio in Moab; in Hesebon cogitaverunt malum contra eam: “Venite et disperdamus eam de gente”. Tu quoque, Madmen, conticesces, sequeturque te gladius.
Jeremiah 48 3 Vox clamoris de Oronaim: “Vastitas et contritio magna”.
Jeremiah 48 4 Contrita est Moab, auditum fecerunt clamorem usque ad Segor.
Jeremiah 48 5 Per ascensum enim Luith plorans ascendit in fletu, quoniam in descensu Oronaim hostes ululatum contritionis audierunt:
Jeremiah 48 6 “Fugite, salvate animas vestras et eritis quasi myricae in deserto”.
Jeremiah 48 7 Pro eo enim quod habuisti fiduciam in operibus tuis et in thesauris tuis, tu quoque capieris; et ibit Chamos in transmigrationem, sacerdotes eius et principes eius simul.
Jeremiah 48 8 Et veniet praedo ad omnem urbem, et urbs nulla salvabitur; et peribit vallis, et dissipabuntur campestria, quoniam dixit Dominus.
Jeremiah 48 9 Date pennas ad volandum; et civitates eius desertae erunt et inhabitabiles.
Jeremiah 48 10 Maledictus, qui facit opus Domini neglegenter, et maledictus, qui prohibet gladium suum a sanguine.
Jeremiah 48 11 Securus fuit Moab ab adulescentia sua et requievit in faecibus suis nec transfusus est de vase in vas et in transmigrationem non abiit; idcirco permansit gustus eius in eo, et odor eius non est immutatus.
Jeremiah 48 12 Propterea, ecce, dies veniunt, dicit Dominus, et mittam ei stratores laguncularum; et sternent eum et vasa eius exhaurient et lagunculas eorum collident.
Jeremiah 48 13 Et confundetur Moab a Chamos, sicut confusa est domus Israel a Bethel, in qua habebat fiduciam.
Jeremiah 48 14 Quomodo dicitis: “Fortes sumus et viri robusti ad proeliandum”?
Jeremiah 48 15 Vastata est Moab, et ascenderunt civitates illius, et electi iuvenes eius descenderunt in occisionem, ait rex, Dominus exercituum nomen eius.
Jeremiah 48 16 Prope est interitus Moab ut veniat, et malum eius velociter accurret nimis.
Jeremiah 48 17 Lugete super eum, omnes, qui estis in circuitu eius; et universi, qui scitis nomen eius, dicite: “Quomodo confracta est virga fortis, baculus gloriosus?”.
Jeremiah 48 18 Descende de gloria et sede in siti, habitatrix filia Dibon, quoniam vastator Moab ascendit ad te, dissipavit munitiones tuas.
Jeremiah 48 19 Ad viam sta et prospice, habitatrix Aroer; interroga fugientem et eam, quae evasit. Dic: “Quid accidit?”.
Jeremiah 48 20 Confusus est Moab, quoniam victus est. Ululate et clamate; annuntiate in Arnon, quoniam vastatus est Moab.
Jeremiah 48 21 Et iudicium venit ad terram campestrem super Helon et super Iasa et super Mephaath 
Jeremiah 48 22 et super Dibon et super Nabo et super Bethdeblathaim, 
Jeremiah 48 23 et super Cariathaim et super Bethgamul et super Bethmaon 
Jeremiah 48 24 et super Carioth et super Bosra et super omnes civitates terrae Moab, quae longe et quae prope sunt.
Jeremiah 48 25 Abscissum est cornu Moab, et brachium eius contritum est, ait Dominus.
Jeremiah 48 26 Inebriate eum, quoniam contra Dominum erectus est; et allidet manum Moab in vomitu suo, et erit in derisum etiam ipse. 
Jeremiah 48 27 Nonne in derisum tibi fuit Israel? Num inter fures repertus est? Quotiescumque enim adversum illum loquebaris, caput movebas.
Jeremiah 48 28 Relinquite civitates et habitate in petra, habitatores Moab, et estote quasi columba nidificans in parietibus apertae voraginis.
Jeremiah 48 29 Audivimus superbiam Moab, superbus est valde; sublimitatem eius et arrogantiam et superbiam et altitudinem cordis eius.
Jeremiah 48 30 Ego scio, ait Dominus, iactantiam eius, et quod non sint rectae fabulationes, nec recta fecerint. 
Jeremiah 48 31 Ideo super Moab eiulabo et super Moab universam clamabo, super viros Cirhareseth plorabitur.
Jeremiah 48 32 Plus quam in planctu Iazer plorabo tibi, vinea Sabama; propagines tuae transierunt mare, usque ad Iazer pervenerunt. Super messem tuam et vindemiam tuam praedo irruit.
Jeremiah 48 33 Ablata est laetitia et exsultatio de horto et de terra Moab, et vinum de torcularibus sustuli; nequaquam calcator uvae solitum celeuma cantabit.
Jeremiah 48 34 De clamore Hesebon usque Eleale et Iasa dederunt vocem suam, a Segor usque ad Oronaim, ad Eglatselisiam; aquae quoque Nemrim pessimae erunt. 
Jeremiah 48 35 Et auferam de Moab, ait Dominus, offerentem in excelsis et sacrificantem diis eius. 
Jeremiah 48 36 Propterea cor meum ad Moab quasi tibia resonabit, et cor meum ad viros Cirhareseth dabit sonitum tibiarum; quia depositum, quod acquisierunt, periit. 
Jeremiah 48 37 Omne enim caput calvitium et omnis barba rasa erit, in cunctis manibus incisiones et super lumbos cilicium. 
Jeremiah 48 38 Super omnia tecta Moab et in plateis eius omnis planctus, quoniam contrivi Moab sicut vas, quod nemini placet, ait Dominus. 
Jeremiah 48 39 Quomodo victa est, et ululaverunt? Quomodo vertit dorsum Moab et confusus est? Eritque Moab in derisum et in terrorem omnibus in circuitu suo.
Jeremiah 48 40 Haec dicit Dominus: Ecce quasi aquila volabit et extendet alas suas ad Moab.
Jeremiah 48 41 Capta sunt oppida, et munitiones comprehensae sunt, et erit cor fortium Moab in die illa sicut cor mulieris parturientis.
Jeremiah 48 42 Et cessabit Moab esse populus, quoniam contra Dominum gloriatus est.
Jeremiah 48 43 Pavor et fovea et laqueus super te, o habitator Moab, dicit Dominus.
Jeremiah 48 44 Qui fugerit a facie pavoris, cadet in foveam, et, qui conscenderit de fovea, capietur laqueo; adducam enim super Moab annum visitationis eorum, ait Dominus.
Jeremiah 48 45 In umbra Hesebon steterunt sine viribus fugientes, sed ignis egressus est de Hesebon, et flamma de medio Sehon, et devoravit tempora Moab et verticem filiorum tumultus.
Jeremiah 48 46 Vae tibi, Moab! Periit populus Chamos, quia comprehensi sunt filii tui et filiae tuae in captivitatem.
Jeremiah 48 47 Et convertam sortem Moab in novissimis diebus ”, ait Dominus. Hucusque iudicia Moab.
Jeremiah 49 1 Ad filios Ammon. Haec dicit Dominus: “ Numquid filii non sunt Israel, aut heres non est ei? Cur igitur hereditate possedit Melchom Gad, et populus eius in urbibus eius habitavit?
Jeremiah 49 2 Ideo ecce dies veniunt, dicit Dominus, et auditum faciam super Rabba filiorum Ammon fremitum proelii; et erit in tumulum dissipata, filiaeque eius igni succendentur, et possidebit Israel possessores suos, ait Dominus.
Jeremiah 49 3 Ulula, Hesebon, quoniam vastata es, ut sis in acervum lapidum; clamate, filiae Rabba, accingite vos ciliciis, plangite et circuite per muros, quoniam Melchom in transmigrationem ducetur, sacerdotes eius et principes eius simul.
Jeremiah 49 4 Quid gloriaris in vallibus? Copiose fluxit vallis tua, filia rebellis, quae confidebas in thesauris tuis et dicebas: “Quis veniet ad me?”.
Jeremiah 49 5 Ecce ego inducam super te terrorem, ait Dominus, Deus exercituum, ab omnibus, qui sunt in circuitu tuo; et dispergemini singuli in viam suam, nec erit qui congreget fugientes.
Jeremiah 49 6 Et post haec convertam sortem filiorum Ammon ”, ait Dominus.
Jeremiah 49 7 Ad Edom. Haec dicit Dominus exercituum: “ Numquid non ultra est sapientia in Theman? Periit consilium a prudentibus, inutilis facta est sapientia eorum.
Jeremiah 49 8 Fugite, terga vertite, descendite in voraginem, habitatores Dedan, quoniam perditionem Esau adduxi super eum, tempore quo visitavi eum.
Jeremiah 49 9 Si vindemiatores veniunt super te, non relinquent racemum; si fures in nocte, diripiunt, quod placet sibi.
Jeremiah 49 10 Ego vero discooperui Esau, revelavi abscondita eius, et celari non poterit; vastatum est semen eius et fratres eius et vicini eius, et non erit.
Jeremiah 49 11 Relinque pupillos tuos, ego faciam eos vivere; et viduae tuae in me sperabunt.
Jeremiah 49 12 Quia haec dicit Dominus: Ecce quibus non erat iudicium, ut biberent calicem, bibentes bibent; et tu quasi innocens relinqueris? Non eris innocens, sed bibens bibes. 
Jeremiah 49 13 Quia per memetipsum iuravi, dicit Dominus, quod in solitudinem et in opprobrium et in desertum et in maledictionem erit Bosra; et omnes civitates eius erunt in solitudines sempiternas ”.
Jeremiah 49 14 Auditum audivi a Domino, et legatus ad gentes missus est: “ Congregamini et venite contra eam et consurgite in proelium ”.
Jeremiah 49 15 “ Ecce enim parvulum dedi te in gentibus, contemptibilem inter homines.
Jeremiah 49 16 Arrogantia tua decepit te, et superbia cordis tui, qui habitas in cavernis petrae et tenes altitudinem collis; cum exaltaveris quasi aquila nidum tuum, inde detraham te, dicit Dominus.
Jeremiah 49 17 Et erit Edom in desolationem: omnis, qui transibit per eam, stupebit et sibilabit super omnes plagas eius. 
Jeremiah 49 18 Sicut subversa est Sodoma et Gomorra et vicinae eius, ait Dominus, non habitabit ibi vir, et non peregrinabitur in ea filius hominis. 
Jeremiah 49 19 Ecce quasi leo ascendet de silva condensa Iordanis ad prata semper virentia, quia subito currere faciam eos ex illa; et, qui erit electus, illum praeponam ei. Quis enim similis mei? Et quis vocabit me in iudicium? Et quis est iste pastor, qui resistat vultui meo? 
Jeremiah 49 20 Propterea audite consilium Domini, quod iniit de Edom, et cogitationes eius, quas cogitavit de habitatoribus Theman: Certe abstrahent parvulos gregis, certe desolabuntur super eos pascua eorum.
Jeremiah 49 21 A voce ruinae eorum commota est terra, clamor in mari Rubro auditus est ocis eius.
Jeremiah 49 22 Ecce quasi aquila ascendet et volabit et expandet alas suas super Bosram; et erit cor fortium Edom in die illa quasi cor mulieris parturientis ”.
Jeremiah 49 23 Ad Damascum. “ Confusa est Emath et Arphad, quia auditum pessimum audierunt; turbati sunt in mari sollicitudinis, quod quiescere non potuit.
Jeremiah 49 24 Dissoluta est Damascus, versa in fugam; tremor apprehendit eam, angustia et dolores tenuerunt eam quasi parturientem.
Jeremiah 49 25 Quomodo non erit derelicta civitas laudabilis, urbs laetitiae?
Jeremiah 49 26 Ideo cadent iuvenes eius in plateis eius, et omnes viri proelii conticescent in die illa, ait Dominus exercituum.
Jeremiah 49 27 Et succendam ignem in muro Damasci, et devorabit moenia Benadad ”.
Jeremiah 49 28 Ad Cedar et ad regna Asor, quae percussit Nabuchodonosor rex Babylonis. Haec dicit Dominus: “ Surgite, ascendite ad Cedar et vastate filios orientis.
Jeremiah 49 29 Tabernacula eorum et greges eorum capient; tentoria eorum et omnia vasa eorum et camelos eorum tollent sibi; et vocabunt super eos formidinem in circuitu.
Jeremiah 49 30 Fugite, abite vehementer, in voraginibus sedete, qui habitatis Asor, ait Dominus; iniit enim contra vos Nabuchodonosor rex Babylonis consilium et cogitavit adversum vos cogitationes.
Jeremiah 49 31 Consurgite, et ascendite ad gentem quietam et habitantem confidenter, ait Dominus; non ostia nec vectes eis: soli habitant.
Jeremiah 49 32 Et erunt cameli eorum in direptionem, et multitudo iumentorum in praedam; et dispergam eos in omnem ventum, qui sunt attonsi in comam, et ex omni confinio eorum adducam interitum super eos, ait Dominus.
Jeremiah 49 33 Et erit Asor in habitaculum thoum, deserta usque in aeternum; non manebit ibi vir, nec peregrinabitur in ea filius hominis ”.
Jeremiah 49 34 Quod factum est verbum Domini ad Ieremiam prophetam super Elam, in principio regni Sedeciae regis Iudae, dicens:
Jeremiah 49 35 “ Haec dicit Dominus exercituum: Ecce ego confringam arcum Elam, summam fortitudinem eorum;
Jeremiah 49 36 et inducam super Elam quattuor ventos a quattuor plagis caeli, et ventilabo eos in omnes ventos istos, et non erit gens, ad quam non perveniant profugi Elam.
Jeremiah 49 37 Et pavere faciam Elam coram inimicis suis et in conspectu quaerentium animam eorum; et adducam super eos malum iram furoris mei, dicit Dominus, et mittam post eos gladium, donec consumam eos.
Jeremiah 49 38 Et ponam solium meum in Elam et perdam inde regem et principes, ait Dominus.
Jeremiah 49 39 In novissimis autem diebus convertam sortem Elam ”, dicit Dominus.
Jeremiah 50 1 Verbum, quod locutus est Dominus de Babylone et de terra Chaldaeorum in manu Ieremiae prophetae:
Jeremiah 50 2 “ Annuntiate in gentibus et auditum facite, levate signum; praedicate et nolite celare, dicite: “Capta est Babylon, confusus est Bel, victus est Merodach. Confusa sunt sculptilia eius, superata sunt idola eorum”.
Jeremiah 50 3 Quoniam ascendit contra eam gens ab aquilone, quae ponet terram eius in solitudinem, et non erit qui habitet in ea ab homine usque ad pecus: et moti sunt et abierunt. 
Jeremiah 50 4 In diebus illis et in tempore illo, ait Dominus, venient filii Israel ipsi et filii Iudae simul; ambulantes et flentes properabunt et Dominum Deum suum quaerent. 
Jeremiah 50 5 De Sion interrogabunt, ad cuius viam facies eorum: “Venite, et apponamur ad Dominum foedere sempiterno, quod nulla oblivione delebitur”. 
Jeremiah 50 6 Grex perditus factus est populus meus, pastores eorum seduxerunt eos feceruntque vagari in montibus; de monte in collem transierunt, obliti sunt cubilis sui. 
Jeremiah 50 7 Omnes, qui invenerunt, comederunt eos, et hostes eorum dixerunt: “Non delinquimus, pro eo quod peccaverunt Domino, habitaculo iustitiae et exspectationi patrum eorum Domino”.
Jeremiah 50 8 Recedite de medio Babylonis et de terra Chaldaeorum egredimini; et estote quasi haedi ante gregem.
Jeremiah 50 9 Quoniam ecce ego suscito et adducam in Babylonem congregationem gentium magnarum de terra aquilonis; et praeparabuntur adversus eam, et inde capietur: sagitta eorum quasi bellatoris electi non revertetur vacua.
Jeremiah 50 10 Et erit Chaldaea in praedam; omnes vastantes eam replebuntur ”, ait Dominus.
Jeremiah 50 11 Dum exsultatis et magna loquimini diripientes hereditatem meam dum effusi estis sicut vituli super herbam et hinnitis sicut equi fortes,
Jeremiah 50 12 confusa est mater vestra nimis, et in opprobrium facta est, quae genuit vos; ecce novissima erit in gentibus, deserta, invia et arens.
Jeremiah 50 13 Ab ira Domini non habitabitur, sed redigetur tota in solitudinem; omnis, qui transibit per Babylonem, stupebit et sibilabit super universis plagis eius.
Jeremiah 50 14 Praeparamini contra Babylonem per circuitum omnes, qui tenditis arcum; debellate eam, non parcatis iaculis, quia Domino peccavit.
Jeremiah 50 15 Clamate adversus eam; ubique dedit manum, ceciderunt fundamenta eius, destructi sunt muri eius, quoniam ultio Domini est; ultionem accipite de ea: sicut fecit, facite ei.
Jeremiah 50 16 Disperdite satorem de Babylone et tenentem falcem in tempore messis; a facie gladii saevientis unusquisque ad populum suum convertetur, et singuli ad terram suam fugient.
Jeremiah 50 17 Ovis dispersa Israel; leones eiecerunt eum. Primus comedit eum rex Assyriae; iste novissimus exossavit eum Nabuchodonosor rex Babylonis.
Jeremiah 50 18 Propterea haec dicit Dominus exercituum, Deus Israel: “ Ecce ego visitabo regem Babylonis et terram eius, sicut visitavi regem Assyriae; 
Jeremiah 50 19 et reducam Israel ad pascua sua, et pascetur Carmelum et Basan, et in monte Ephraim et Galaad saturabitur anima eius. 
Jeremiah 50 20 In diebus illis et in tempore illo, ait Dominus, quaeretur iniquitas Israel et non erit, et peccatum Iudae et non invenietur, quoniam propitius ero eis, quos reliquero.
Jeremiah 50 21 Super terram Merataim ascende et super habitatores Phacud. Dissipa et interfice persequens eos, ait Dominus, et fac iuxta omnia, quae praecepi tibi ”.
Jeremiah 50 22 Vox belli in terra et contritio magna.
Jeremiah 50 23 Quomodo confractus est et contritus malleus universae terrae? Quomodo versa est in desolationem Babylon in gentibus?
Jeremiah 50 24 Illaqueavi te, et capta es, Babylon, et nesciebas; inventa es et apprehensa, quoniam Dominum provocasti.
Jeremiah 50 25 Aperuit Dominus thesaurum suum et protulit vasa irae suae, quoniam opus est Domino Deo exercituum in terra Chaldaeorum.
Jeremiah 50 26 Venite ad eam ab extremis finibus, aperite horrea eius; redigite eam in acervos lapidum quasi manipulos et interficite eam, nec sit quidquam reliquum.
Jeremiah 50 27 Dissipate universos tauros eius, descendant in occisionem. Vae eis, quia venit dies eorum, tempus visitationis eorum!
Jeremiah 50 28 Vox fugientium et eorum, qui evaserunt de terra Babylonis, ut annuntient in Sion ultionem Domini Dei nostri, ultionem templi eius.
Jeremiah 50 29 Convocate in Babylonem sagittarios, omnes, qui tendunt arcum; consistite adversus eam per gyrum, et nullus evadat: reddite ei secundum opus suum, iuxta omnia, quae fecit, facite illi, quia contra Dominum erecta est, adversum Sanctum Israel.
Jeremiah 50 30 “ Idcirco cadent iuvenes eius in plateis eius, et omnes viri bellatores eius conticescent in die illa, ait Dominus.
Jeremiah 50 31 Ecce ego ad te, Superbia, dicit Dominus, Deus exercituum, quia venit dies tuus, tempus visitationis tuae.
Jeremiah 50 32 Et cadet Superbia et corruet, et non erit qui suscitet eam; et succendam ignem in urbibus eius, et devorabit omnia in circuitu eius ”.
Jeremiah 50 33 Haec dicit Dominus exercituum: “ Calumniam sustinent filii Israel et filii Iudae simul; omnes, qui ceperunt eos, tenent, nolunt dimittere eos. 
Jeremiah 50 34 Redemptor eorum fortis, Dominus exercituum nomen eius, iudicio defendet causam eorum, ut quietem det terrae et conturbet habitatores Babylonis.
Jeremiah 50 35 Gladius ad Chaldaeos, ait Dominus, et ad habitatores Babylonis et ad principes et ad sapientes eius! 
Jeremiah 50 36 Gladius ad divinos eius, qui stulti erunt! Gladius ad fortes illius, qui timebunt!
Jeremiah 50 37 Gladius ad equos eius et ad currus eius et ad omne vulgus, quod est in medio eius; et erunt quasi mulieres! Gladius ad thesauros eius, qui diripientur!
Jeremiah 50 38 Siccitas super aquas eius erit, et arescent, quia terra sculptilium est, et in portentis insaniunt.
Jeremiah 50 39 Propterea habitabunt dracones cum thoibus, et habitabunt in ea struthiones; et non inhabitabitur ultra usque in sempiternum nec exstruetur usque ad generationem et generationem. 
Jeremiah 50 40 Sicut subvertit Deus Sodomam et Gomorram et vicinas eius, ait Dominus, non habitabit ibi vir, et non peregrinabitur in ea filius hominis. 
Jeremiah 50 41 Ecce populus venit ab aquilone, et gens magna et reges multi consurgent a finibus terrae. 
Jeremiah 50 42 Arcum et acinacem apprehendent, crudeles sunt et immisericordes; vox eorum quasi mare sonabit, et super equos ascendent sicut vir paratus ad proelium contra te, filia Babylon. 
Jeremiah 50 43 Audivit rex Babylonis famam eorum, et dissolutae sunt manus eius; angustia apprehendit eum, dolor quasi parturientem. 
Jeremiah 50 44 Ecce quasi leo ascendet de silva condensa Iordanis ad prata semper virentia, quia subito currere faciam eos ex illa et, qui erit electus, illum praeponam ei. Quis enim similis mei? Et quis vocabit me in iudicium? Et quis est iste pastor, qui resistat vultui meo? ”. 
Jeremiah 50 45 Propterea audite consilium Domini, quod mente concepit adversum Babylonem, et cogitationes eius, quas cogitavit super terram Chaldaeorum: certe abstrahent parvulos gregis, certe desolabuntur super eos pascua eorum. 
Jeremiah 50 46 A voce captivitatis Babylonis commota est terra, et clamor inter gentes auditus est.
Jeremiah 51 1 Haec dicit Dominus: “ Ecce ego suscitabo super Babylonem et super habitatores Chaldaeae quasi ventum pestilentem;
Jeremiah 51 2 et mittam in Babylonem ventilatores, et ventilabunt eam et demolientur terram eius, quoniam venerunt super eam undique in die afflictionis.
Jeremiah 51 3 Non tendat, qui tendit arcum suum, et non ascendat loricatus; nolite parcere iuvenibus eius, interficite omnem militiam eius ”.
Jeremiah 51 4 Et cadent interfecti in terra Chaldaeorum et vulnerati in plateis eius,
Jeremiah 51 5 quoniam non est viduatus Israel et Iuda a Deo suo, Domino exercituum; terra autem eorum repleta est delicto in conspectu Sancti Israel.
Jeremiah 51 6 Fugite de medio Babylonis, et salvet unusquisque animam suam; nolite perire in poena eius, quoniam tempus ultionis est Domino: vicissitudinem ipse retribuet ei.
Jeremiah 51 7 Calix aureus Babylon in manu Domini inebrians omnem terram; de vino eius biberunt gentes et ideo insaniunt.
Jeremiah 51 8 Subito cecidit Babylon et contrita est. Ululate super eam; tollite resinam ad dolorem eius, si forte sanetur.
Jeremiah 51 9 “ Curavimus Babylonem, et non est sanata. Derelinquite eam, et eamus unusquisque in terram suam, quoniam pervenit usque ad caelos iudicium eius et elevatum est usque ad nubes.
Jeremiah 51 10 Protulit Dominus iustitias nostras; venite, et narremus in Sion opus Domini Dei nostri ”.
Jeremiah 51 11 Acuite sagittas, implete pharetras; suscitavit Dominus spiritum regum Medorum, et contra Babylonem mens eius est, ut perdat eam, quoniam ultio Domini est ultio templi sui.
Jeremiah 51 12 Super muros Babylonis levate signum, augete custodiam, ponite custodes, praeparate insidias, quia cogitavit Dominus, et facit quaecumque locutus est contra habitatores Babylonis.
Jeremiah 51 13 Quae habitas super aquas multas, locuples in thesauris, venit finis tuus, pedalis praecisionis tuae.
Jeremiah 51 14 Iuravit Dominus exercituum per animam suam: “ Quoniam, etsi replevero te hominibus quasi brucho, super te celeuma cantabitur ”.
Jeremiah 51 15 Qui fecit terram in fortitudine sua, praeparavit orbem in sapientia sua et prudentia sua extendit caelos;
Jeremiah 51 16 dante eo vocem, multiplicantur aquae in caelo; qui levat nubes ab extremo terrae, fulgura in pluviam facit et producit ventum de thesauris suis.
Jeremiah 51 17 Stultus factus est omnis homo, absque scientia; confusus est omnis conflator in sculptili, quia mendax conflatio eius, nec est spiritus in eis.
Jeremiah 51 18 Vana sunt opera et risu digna, in tempore visitationis suae peribunt.
Jeremiah 51 19 Non sicut haec pars Iacob, quia, qui fecit omnia, ipse est, et Israel tribus hereditatis eius: Dominus exercituum nomen eius.
Jeremiah 51 20 “ Malleus tu mihi, vas belli: et ego collisi in te gentes et dispersi in te regna
Jeremiah 51 21 et collisi in te equum et equitem eius et collisi in te currum et ascensorem eius
Jeremiah 51 22 et collisi in te virum et mulierem et collisi in te senem et puerum et collisi in te iuvenem et virginem
Jeremiah 51 23 et collisi in te pastorem et gregem eius et collisi in te agricolam et iugales eius et collisi in te duces et magistratus. 
Jeremiah 51 24 Et reddam Babyloni et cunctis habitatoribus Chaldaeae omne malum suum, quod fecerunt in Sion in oculis vestris, ait Dominus.
Jeremiah 51 25 Ecce ego ad te, mons pestifer, ait Dominus, qui corrumpis universam terram; et extendam manum meam super te et evolvam te de petris et dabo te in montem combustionis. 
Jeremiah 51 26 Et non tollent de te lapidem in angulum et lapidem in fundamenta, sed perditus in aeternum eris ”, ait Dominus.
Jeremiah 51 27 Levate signum in terra, clangite bucina in gentibus, sanctificate super eam gentes, vocate contra illam regna Ararat, Menni et Aschenez. Constituite super eam scribas, adducite equos quasi bruchum aculeatum.
Jeremiah 51 28 Sanctificate contra eam gentes, reges Mediae, duces eius et universos magistratus eius cunctamque terram potestatis eius.
Jeremiah 51 29 Et commovebitur terra et conturbabitur, quia impletur contra Babylonem cogitatio Domini, ut ponat terram Babylonis desertam et inhabitabilem.
Jeremiah 51 30 Cessaverunt fortes Babylonis a proelio, habitaverunt in praesidiis; devoratum est robur eorum, et facti sunt quasi mulieres; incensa sunt tabernacula eius, contriti sunt vectes eius.
Jeremiah 51 31 Currens obviam currenti veniet, et nuntius obvius nuntianti, ut annuntiet regi Babylonis quia capta est civitas eius a summo usque ad summum.
Jeremiah 51 32 Et vada praeoccupata sunt, et paludes incensae sunt igni; et viri bellatores conturbati sunt.
Jeremiah 51 33 Quia haec dicit Dominus exercituum, Deus Israel: “ Filia Babylonis quasi area tempore triturae eius; adhuc modicum, et veniet tempus messionis eius ”.
Jeremiah 51 34 “ Comedit me, devoravit me Nabuchodonosor; rex Babylonis reddidit me quasi vas inane, absorbuit me quasi draco, replevit ventrem suum deliciis meis et eiecit me ”.
Jeremiah 51 35 “ Iniquitas adversum me et caro mea super Babylonem! ”, dicit habitatio Sion. “ Et sanguis meus super habitatores Chaldaeae! ”, dicit Ierusalem.
Jeremiah 51 36 Propterea haec dicit Dominus: “ Ecce ego iudicabo causam tuam et ulciscar ultionem tuam et desertum faciam mare eius et siccabo venam eius;
Jeremiah 51 37 et erit Babylon in tumulos, habitatio thoum, stupor et sibilus, eo quod non sit habitator.
Jeremiah 51 38 Simul ut leones rugient, frement veluti catuli leonum.
Jeremiah 51 39 In calore eorum ponam potus eorum et inebriabo eos, ut sopiantur et dormiant somnum sempiternum et non consurgant, dicit Dominus.
Jeremiah 51 40 Deducam eos quasi agnos ad victimam, quasi arietes cum haedis ”.
Jeremiah 51 41 Quomodo capta est Babel, et comprehensa est gloria universae terrae? Quomodo facta est in stuporem Babylon inter gentes?
Jeremiah 51 42 Ascendit super Babylonem mare, multitudine fluctuum eius operta est.
Jeremiah 51 43 Factae sunt civitates eius in stuporem, terra inhabitabilis et deserta, terra, in qua nullus habitet, nec transeat per eam filius hominis. 
Jeremiah 51 44 “ Et visitabo super Bel in Babylone et eiciam, quod absorbuerat, de ore eius; et non confluent ad eum ultra gentes, siquidem et murus Babylonis corruet.
Jeremiah 51 45 Egredimini de medio eius, populus meus, ut salvet unusquisque animam suam ab ira furoris Domini.
Jeremiah 51 46 Et ne forte mollescat cor vestrum, et timeatis auditum, qui audietur in terra; et veniet in anno auditio, et post hunc annum auditio, et iniquitas in terra, et dominator super dominatorem. 
Jeremiah 51 47 Propterea ecce dies veniunt, et visitabo super sculptilia Babylonis, et omnis terra eius confundetur, et universi interfecti eius cadent in medio eius. 
Jeremiah 51 48 Et laudabunt super Babylonem caeli et terra et omnia, quae in eis sunt, quia ab aquilone venient ei praedones, ait Dominus. 
Jeremiah 51 49 Et Babylon cadet, occisi in Israel, sicut pro Babylone ceciderunt occisi universae terrae. 
Jeremiah 51 50 Qui fugistis gladium, ite, nolite stare; recordamini procul Domini, et Ierusalem ascendat super cor vestrum.
Jeremiah 51 51 “Confusi sumus, quoniam audivimus opprobrium; operuit ignominia facies nostras, quia venerunt alieni super sanctificationem domus Domini”.
Jeremiah 51 52 Propterea ecce dies veniunt, ait Dominus, et visitabo super sculptilia eius, et in omni terra eius gemet vulneratus. 
Jeremiah 51 53 Si ascenderit Babylon in caelum et firmaverit in excelso robur suum, a me venient vastatores eius ”, ait Dominus.
Jeremiah 51 54 Vox clamoris de Babylone et contritio magna de terra Chaldaeorum, 
Jeremiah 51 55 quoniam vastavit Dominus Babylonem et perdidit ex ea vocem magnam; et sonabunt fluctus eorum quasi aquae multae, dedit sonitum vox eorum. 
Jeremiah 51 56 Quia venit super eam, id est super Babylonem, praedo; et apprehensi sunt fortes eius, et fractus est arcus eorum, quia Deus ultor Dominus reddens retribuet. 
Jeremiah 51 57 “ Et inebriabo principes eius et sapientes eius et duces eius et magistratus eius et fortes eius; et dormient somnum sempiternum et non expergiscentur ”, ait rex, Dominus exercituum nomen eius.
Jeremiah 51 58 Haec dicit Dominus exercituum: “ Murus Babylonis ille latissimus funditus suffodietur, et portae eius excelsae igni comburentur; et laboraverunt populi pro nihilo, et gentes pro igni lassatae sunt ”.
Jeremiah 51 59 Verbum, quod praecepit Ieremias propheta Saraiae filio Neriae filii Maasiae, cum pergeret cum Sedecia rege Iudae in Babylonem in anno quarto regni eius; Saraias autem erat princeps, qui mansionibus praeerat. 
Jeremiah 51 60 Et scripsit Ieremias omne malum, quod venturum erat super Babylonem, in libro uno, omnia verba haec, quae scripta sunt contra Babylonem. 
Jeremiah 51 61 Et dixit Ieremias ad Saraiam: “ Cum veneris in Babylonem et videris et legeris omnia verba haec, 
Jeremiah 51 62 dices: “Domine, tu locutus es contra locum istum, ut disperderes eum, ne sit qui in eo habitet ab homine usque ad pecus, et ut sit perpetua solitudo”. 
Jeremiah 51 63 Cumque compleveris legere librum istum, ligabis ad eum lapidem et proicies illum in medium Euphraten 
Jeremiah 51 64 et dices: “Sic submergetur Babylon et non consurget a facie afflictionis, quam ego adduco super eam, et dissolvetur” ”. Hucusque verba Ieremiae.
Jeremiah 52 1 Filius viginti et unius anni erat Sedecias, cum regnare coepisset, et undecim annis regnavit in Ierusalem; et nomen matris eius Amital filia Ieremiae de Lobna. 
Jeremiah 52 2 Et fecit malum in oculis Domini iuxta omnia, quae fecerat Ioachim, 
Jeremiah 52 3 quoniam furor Domini erat in Ierusalem et in Iuda, usquequo proiceret eos a facie sua. Et recessit Sedecias a rege Babylonis. 
Jeremiah 52 4 Factum est autem in anno nono regni eius, in mense decimo decima mensis, venit Nabuchodonosor rex Babylonis, ipse et omnis exercitus eius, adversus Ierusalem; et obsederunt eam et aedificaverunt contra eam munitiones in circuitu. 
Jeremiah 52 5 Et fuit civitas obsessa usque ad undecimum annum regis Sedeciae. 
Jeremiah 52 6 Mense autem quarto, nona mensis, obtinuit fames in civitate, et non erant alimenta populo terrae. 
Jeremiah 52 7 Et dirupta est civitas, et omnes viri bellatores fugerunt exieruntque de civitate nocte per viam portae, quae est inter duos muros et ducit ad hortum regis, Chaldaeis obsidentibus urbem in gyro, et abierunt per viam, quae ducit in Arabam. 
Jeremiah 52 8 Persecutus est autem Chaldaeorum exercitus regem, et apprehenderunt Sedeciam in campestribus Iericho, et omnis comitatus eius diffugit ab eo. 
Jeremiah 52 9 Cumque comprehendissent regem, adduxerunt eum ad regem Babylonis in Rebla, quae est in terra Emath; et locutus est ad eum iudicia. 
Jeremiah 52 10 Et iugulavit rex Babylonis filios Sedeciae in oculis eius, sed et omnes principes Iudae occidit in Rebla; 
Jeremiah 52 11 et oculos Sedeciae eruit et vinxit eum compedibus et adduxit eum rex Babylonis in Babylonem et posuit eum in domo carceris usque ad diem mortis eius.
Jeremiah 52 12 In mense autem quinto, decima mensis, ipse est annus nonus decimus Nabuchodonosor regis Babylonis, venit Nabuzardan princeps satellitum, qui stabat coram rege Babylonis, in Ierusalem. 
Jeremiah 52 13 Et incendit domum Domini et domum regis; et omnes domos Ierusalem et omnem domum magnam igni combussit; 
Jeremiah 52 14 et totum murum Ierusalem per circuitum destruxit cunctus exercitus Chaldaeorum, qui erat cum magistro satellitum.
Jeremiah 52 15 De pauperibus autem populi et de reliquo vulgo, quod remanserat in civitate, et de perfugis, qui transfugerant ad regem Babylonis, et superfluos artificum transtulit Nabuzardan princeps satellitum. 
Jeremiah 52 16 De pauperibus vero terrae reliquit Nabuzardan princeps satellitum in vinitores et in agricolas.
Jeremiah 52 17 Columnas quoque aereas, quae erant in domo Domini, et bases et mare aereum, quod erat in domo Domini, confregerunt Chaldaei et tulerunt omne aes eorum in Babylonem. 
Jeremiah 52 18 Et lebetes et vatilla et cultros et phialas et mortariola et omnia vasa aerea, quae in ministerio fuerant, tulerunt; 
Jeremiah 52 19 et pelves et thymiamateria et phialas et lebetes et candelabra et mortaria et cyathos, quotquot aurea aurea, et quotquot argentea argentea, tulit magister satellitum; 
Jeremiah 52 20 columnas duas et mare unum et vitulos duodecim aereos, qui erant subtus basi, quam fecerat rex Salomon domui Domini. Non erat pondus aeris omnium horum vasorum. 
Jeremiah 52 21 De columnis autem, decem et octo cubiti altitudinis erant in columna una, et funiculus duodecim cubitorum circuibat eam; porro grossitudo eius quattuor digitorum, et intrinsecus cava erat. 
Jeremiah 52 22 Et capitella super utramque aerea: altitudo capitelli unius quinque cubitorum, et retiacula et malogranata super capitellum in circuitu omnia aerea; similiter columnae secundae. 
Jeremiah 52 23 Et malogranata nonaginta sex dependentia; omnia malogranata centum super retiacula in circuitu.
Jeremiah 52 24 Et tulit magister satellitum Saraiam sacerdotem primum et Sophoniam sacerdotem secundum et tres custodes vestibuli. 
Jeremiah 52 25 Et de civitate tulit eunuchum unum, qui erat praepositus super viros bellatores, et septem viros de his, qui videbant faciem regis, qui inventi sunt in civitate, et scribam principis militum, qui ex populo terrae probabat tirones, et sexaginta viros de populo terrae, qui inventi sunt in medio civitatis. 
Jeremiah 52 26 Tulit autem eos Nabuzardan magister satellitum et duxit eos ad regem Babylonis in Rebla; 
Jeremiah 52 27 et percussit eos rex Babylonis et interfecit eos in Rebla in terra Emath. Et translatus est Iuda de terra sua.
Jeremiah 52 28 Iste est populus, quem transtulit Nabuchodonosor: in anno septimo, Iudaeos tria millia et viginti tres; 
Jeremiah 52 29 in anno octavo decimo Nabuchodonosor de Ierusalem animas octingentas triginta duas; 
Jeremiah 52 30 in anno vicesimo tertio Nabuchodonosor transtulit Nabuzardan magister satellitum animas Iudaeorum septingentas quadraginta quinque; omnes ergo animae quattuor milia sescentae.
Jeremiah 52 31 Et factum est in tricesimo septimo anno transmigrationis Ioachin regis Iudae, duodecimo mense vicesima quinta mensis, elevavit Evilmerodach rex Babylonis, ipso anno regni sui, caput Ioachin regis Iudae; et eduxit eum de domo carceris. 
Jeremiah 52 32 Et locutus est cum eo bona et posuit thronum eius super thronos regum, qui erant secum in Babylone. 
Jeremiah 52 33 Et mutavit vestimenta carceris eius, et comedebat panem coram eo semper cunctis diebus vitae suae. 
Jeremiah 52 34 Et cibaria eius, cibaria perpetua dabantur ei a rege Babylonis statuta per singulos dies, usque ad diem mortis suae, cunctis diebus vitae eius.
Lamentations 1 1 ALEPH. Quomodo sedet sola civitas plena populo! Facta est quasi vidua domina gentium; princeps provinciarum facta est sub tributo.
Lamentations 1 2 BETH. Plorans plorat in nocte, et lacrimae eius in maxillis eius; non est qui consoletur eam ex omnibus caris eius: omnes amici eius spreverunt eam et facti sunt ei inimici.
Lamentations 1 3 GHIMEL. Migravit Iudas prae afflictione et multitudine servitutis; habitat inter gentes nec invenit requiem: omnes persecutores eius apprehenderunt eam inter angustias.
Lamentations 1 4 DALETH. Viae Sion lugent, eo quod non sint qui veniant ad sollemnitatem; omnes portae eius destructae, sacerdotes eius gementes, virgines eius afflictae, et ipsa oppressa amaritudine.
Lamentations 1 5 HE. Facti sunt hostes eius in caput, inimici eius in securitate, quia Dominus afflixit eam propter multitudinem iniquitatum eius; parvuli eius ducti sunt captivi ante faciem tribulantis.
Lamentations 1 6 VAU. Et egressus est a filia Sion omnis decor eius; facti sunt principes eius velut cervi non invenientes pascua et abierunt absque fortitudine ante faciem persequentis.
Lamentations 1 7 ZAIN. Recordata est Ierusalem dierum afflictionis suae et peregrinationis, omnium desiderabilium suorum, quae habuerat a diebus antiquis, cum caderet populus eius in manu hostili, et non esset auxiliator; viderunt eam hostes et deriserunt interitum eius.
Lamentations 1 8 HETH. Peccatum peccavit Ierusalem, propterea abominabilis facta est; omnes, qui glorificabant eam, spreverunt illam, quia viderunt ignominiam eius: ipsa autem gemens conversa est retrorsum.
Lamentations 1 9 TETH. Sordes eius in fimbriis eius, nec recordata est finis sui; deposita est vehementer, non habens consolatorem. “ Vide, Domine, afflictionem meam, quoniam erectus est inimicus! ”.
Lamentations 1 10 IOD. Manum suam misit hostis ad omnia desiderabilia eius, quia vidit gentes ingressas sanctuarium suum, de quibus praeceperas, ne intrarent in ecclesiam tuam.
Lamentations 1 11 CAPH. Omnis populus eius gemens et quaerens panem; dederunt pretiosa quaeque pro cibo ad refocillandam animam. “ Vide, Domine, et considera, quoniam facta sum vilis!
Lamentations 1 12 LAMED. O vos omnes, qui transitis per viam, attendite et videte, si est dolor sicut dolor meus, quem paravit mihi, quo afflixit me Dominus in die irae furoris sui.
Lamentations 1 13 MEM. De excelso misit ignem, in ossa mea immisit eum; expandit rete pedibus meis, convertit me retrorsum: posuit me desolatam, tota die maerore confectam.
Lamentations 1 14 NUN. Vigilavit super iniquitates meas, in manu eius convolutae sunt et impositae collo meo; debilitavit virtutem meam: dedit me Dominus in manu, de qua non potero surgere.
Lamentations 1 15 SAMECH. Sprevit omnes fortes meos Dominus in medio mei; vocavit adversum me conventum, ut contereret iuvenes meos: torcular calcavit Dominus virgini filiae Iudae.
Lamentations 1 16 AIN. Idcirco ego plorans, et oculus meus deducens aquas, quia longe factus est a me consolator reficiens animam meam; facti sunt filii mei desolati, quoniam invaluit inimicus ”.
Lamentations 1 17 PHE. Expandit Sion manus suas, non est qui consoletur eam; mandavit Dominus adversum Iacob in circuitu eius hostes eius: facta est Ierusalem quasi polluta menstruis inter eos.
Lamentations 1 18 SADE. “ Iustus est Dominus, quia contra os eius rebellis fui. Audite, obsecro, universi populi, et videte dolorem meum: virgines meae et iuvenes mei abierunt in captivitatem.
Lamentations 1 19 COPH. Vocavi amicos meos, et ipsi deceperunt me; sacerdotes mei et senes mei in urbe consumpti sunt, quia quaesierunt cibum sibi, ut refocillarent animam suam.
Lamentations 1 20 RES. Vide, Domine, quoniam tribulor; efferbuerunt viscera mea, subversum est cor meum in memetipsa, quoniam valde rebellis fui; foris orbavit me gladius et domi mors.
Lamentations 1 21 SIN. Audi, quia ingemisco ego, et non est qui consoletur me; omnes inimici mei audierunt malum meum, laetati sunt quoniam tu fecisti. Adduc diem, quem proclamasti, et fient similes mei.
Lamentations 1 22 THAU. Ingrediatur omne malum eorum coram te, et fac eis, sicut fecisti mihi propter omnes iniquitates meas; multi enim gemitus mei, et cor meum maerens ”.
Lamentations 2 1 ALEPH. Quomodo obtexit caligine in furore suo Dominus filiam Sion! Proiecit de caelo in terram gloriam Israel et non est recordatus scabelli pedum suorum in die furoris sui.
Lamentations 2 2 BETH. Praecipitavit Dominus nec pepercit omnia pascua Iacob; destruxit in furore suo munitiones filiae Iudae; deiecit in terram, polluit regnum et principes eius.
Lamentations 2 3 GHIMEL. Confregit in ira furoris sui omne cornu Israel; avertit retrorsum dexteram suam a facie inimici et succendit in Iacob quasi ignem flammae devorantis in gyro.
Lamentations 2 4 DALETH. Tetendit arcum suum quasi inimicus, firmavit dexteram suam quasi hostis et occidit omne, quod pulchrum erat visu, in tabernaculo filiae Sion; effudit quasi ignem indignationem suam.
Lamentations 2 5 HE. Factus est Dominus velut inimicus, deglutivit Israel, deglutivit omnia moenia eius, dissipavit munitiones eius et multiplicavit in filia Iudae maerorem et maestitiam.
Lamentations 2 6 VAU. Et dissipavit quasi hortum saepem suam, demolitus est tabernaculum suum; oblivioni tradidit Dominus in Sion festivitatem et sabbatum et despexit in indignatione furoris sui regem et sacerdotem.
Lamentations 2 7 ZAIN. Reppulit Dominus altare suum, maledixit sanctuario suo; tradidit in manu inimici muros domorum eius: vocem dederunt in domo Domini sicut in die sollemni.
Lamentations 2 8 HETH. Cogitavit Dominus dissipare murum filiae Sion; tetendit funiculum, non avertit manum suam a perditione; et in luctum redegit antemurale et murum: pariter elanguerunt.
Lamentations 2 9 TETH. Defixae sunt in terra portae eius; perdidit et contrivit vectes eius. Rex eius et principes eius in gentibus; non est lex, et prophetae eius non invenerunt visionem a Domino.
Lamentations 2 10 IOD. Sederunt in terra, conticuerunt senes filiae Sion, consperserunt cinere capita sua, accincti sunt ciliciis; abiecerunt in terram capita sua virgines Ierusalem.
Lamentations 2 11 CAPH. Defecerunt prae lacrimis oculi mei, efferbuerunt viscera mea; effusum est in terra iecur meum super contritione filiae populi mei, cum deficeret parvulus et lactans in plateis oppidi.
Lamentations 2 12 LAMED. Matribus suis dixerunt: “ Ubi est triticum et vinum? ”, cum deficerent quasi vulnerati in plateis civitatis, cum exhalarent animas suas in sinu matrum suarum.
Lamentations 2 13 MEM. Cui comparabo te vel cui assimilabo te, filia Ierusalem? Cui exaequabo te et consolabor te, virgo filia Sion? Magna est enim velut mare contritio tua; quis medebitur tui?
Lamentations 2 14 NUN. Prophetae tui viderunt tibi falsa et stulta nec aperiebant iniquitatem tuam, ut converterent sortem tuam; viderunt autem tibi oracula mendacii et seductionis.
Lamentations 2 15 SAMECH. Plauserunt super te manibus omnes transeuntes per viam; sibilaverunt et moverunt caput suum super filiam Ierusalem: “ Haeccine est urbs, quam vocabant perfectum decorem, gaudium universae terrae? ”.
Lamentations 2 16 PHE. Aperuerunt super te os suum omnes inimici tui; sibilaverunt et fremuerunt dentibus et dixerunt: “ Devoravimus; en ista est dies, quam exspectabamus: invenimus, vidimus ”.
Lamentations 2 17 AIN. Fecit Dominus, quae cogitavit; complevit sermonem suum, quem praeceperat a diebus antiquis: destruxit et non pepercit. Et laetificavit super te inimicum et exaltavit cornu hostium tuorum.
Lamentations 2 18 SADE. Clamet cor tuum ad Dominum super muros filiae Sion; deduc quasi torrentem lacrimas per diem et noctem. Non des requiem tibi, neque taceat pupilla oculi tui.
Lamentations 2 19 COPH. Consurge, lamentare in nocte in principio vigiliarum, effunde sicut aquam cor tuum ante conspectum Domini; leva ad eum manus tuas pro anima parvulorum tuorum, qui defecerunt in fame in capite omnium compitorum.
Lamentations 2 20 RES. “ Vide, Domine, et considera, cui feceris ita; ergone comedent mulieres fructum suum, parvulos diligenter fovendos? Num occidetur in sanctuario Domini sacerdos et propheta?
Lamentations 2 21 SIN. Iacuerunt in terra foris puer et senex; virgines meae et iuvenes mei ceciderunt in gladio: interfecisti in die furoris tui, percussisti nec misertus es.
Lamentations 2 22 THAU. Vocasti quasi ad diem sollemnem, qui terrerent me de circuitu, et non fuit in die furoris Domini, qui effugeret et relinqueretur: quos fovi et enutrivi, inimicus meus consumpsit eos ”.
Lamentations 3 1 ALEPH. Ego vir videns paupertatem meam in virga indignationis eius.
Lamentations 3 2 ALEPH. Me minavit et adduxit in tenebras et non in lucem.
Lamentations 3 3 ALEPH. Tantum in me vertit et convertit manum suam tota die.
Lamentations 3 4 BETH. Consumpsit pellem meam et carnem meam, contrivit ossa mea.
Lamentations 3 5 BETH. Aedificavit in gyro meo et circumdedit me felle et labore.
Lamentations 3 6 BETH. In tenebrosis collocavit me quasi mortuos sempiternos.
Lamentations 3 7 GHIMEL. Circumaedificavit adversum me, ut non egrediar, aggravavit compedem meum.
Lamentations 3 8 GHIMEL. Sed et cum clamavero et rogavero, exclusit orationem meam.
Lamentations 3 9 GHIMEL. Conclusit vias meas lapidibus quadris, semitas meas subvertit.
Lamentations 3 10 DALETH. Ursus insidians factus est mihi, leo in absconditis.
Lamentations 3 11 DALETH. Semitas meas subvertit et confregit me, posuit me desolatam.
Lamentations 3 12 DALETH. Tetendit arcum suum et posuit me quasi signum ad sagittam.
Lamentations 3 13 HE. Misit in renibus meis filias pharetrae suae.
Lamentations 3 14 HE. Factus sum in derisum omni populo meo, canticum eorum tota die.
Lamentations 3 15 HE. Replevit me amaritudinibus, inebriavit me absinthio.
Lamentations 3 16 VAU. Et fregit in glarea dentes meos, depressit me cinere.
Lamentations 3 17 VAU. Et repulsa est a pace anima mea, oblitus sum bonorum.
Lamentations 3 18 VAU. Et dixi: “ Periit splendor meus et spes mea a Domino ”.
Lamentations 3 19 ZAIN. Recordare paupertatis et peregrinationis meae, absinthii et fellis.
Lamentations 3 20 ZAIN. Memoria memor est et tabescit in me anima mea.
Lamentations 3 21 ZAIN. Haec recolam in corde meo, ideo sperabo.
Lamentations 3 22 HETH. Misericordiae Domini, quia non sumus consumpti, quia non defecerunt miserationes eius.
Lamentations 3 23 HETH. Novae sunt omni mane, magna est fides tua.
Lamentations 3 24 HETH. “ Pars mea Dominus, dixit anima mea; propterea exspectabo eum ”.
Lamentations 3 25 TETH. Bonus est Dominus sperantibus in eum, animae quaerenti illum.
Lamentations 3 26 TETH. Bonum est praestolari cum silentio salutare Domini.
Lamentations 3 27 TETH. Bonum est viro, cum portaverit iugum ab adulescentia sua.
Lamentations 3 28 IOD. Sedebit solitarius et tacebit, cum istud imponitur ei.
Lamentations 3 29 IOD. Ponet in pulvere os suum, si forte sit spes.
Lamentations 3 30 IOD. Dabit percutienti se maxillam, saturabitur opprobriis.
Lamentations 3 31 CAPH. Quia non repellet in sempiternum Dominus.
Lamentations 3 32 CAPH. Quia si afflixit, et miserebitur secundum multitudinem misericordiarum suarum.
Lamentations 3 33 CAPH. Non enim humiliat ex corde suo et affligit filios hominum.
Lamentations 3 34 LAMED. Conterere sub pedibus suis omnes vinctos terrae.
Lamentations 3 35 LAMED. Declinare iudicium viri in conspectu vultus Altissimi.
Lamentations 3 36 LAMED. Pervertere hominem in iudicio suo, num Dominus haec ignorat?
Lamentations 3 37 MEM. Quis est iste, qui dixit, et factum est? Dominus non iussit?
Lamentations 3 38 MEM. Ex ore Altissimi nonne egrediuntur et mala et bona?
Lamentations 3 39 MEM. Quid murmurabit homo vivens, vir pro peccatis suis?
Lamentations 3 40 NUN. “ Scrutemur vias nostras et quaeramus et revertamur ad Dominum.
Lamentations 3 41 NUN. Levemus corda nostra cum manibus ad Dominum in caelos.
Lamentations 3 42 NUN. Nos inique egimus et rebelles fuimus; idcirco tu inexorabilis fuisti.
Lamentations 3 43 SAMECH. Operuisti in furore et percussisti nos; occidisti nec pepercisti.
Lamentations 3 44 SAMECH. Opposuisti nubem tibi, ne transeat oratio.
Lamentations 3 45 SAMECH. In eradicationem et abiectionem posuisti nos in medio populorum.
Lamentations 3 46 PHE. Aperuerunt super nos os suum omnes inimici nostri.
Lamentations 3 47 PHE. Formido et fovea facta est nobis, vastatio et contritio ”.
Lamentations 3 48 PHE. Rivos aquarum deducit oculus meus in contritione filiae populi mei.
Lamentations 3 49 AIN. Oculus meus lacrimas effundit nec tacet, eo quod non sit requies.
Lamentations 3 50 AIN. Donec respiciat et videat Dominus de caelis.
Lamentations 3 51 AIN. Oculus meus affligit animam meam prae cunctis filiabus urbis meae.
Lamentations 3 52 SADE. Venatione venati sunt me quasi avem inimici mei gratis.
Lamentations 3 53 SADE. Perdiderunt in lacu vitam meam et iecerunt lapides super me.
Lamentations 3 54 SADE. Inundaverunt aquae super caput meum, dixi: “ Perii ”.
Lamentations 3 55 COPH. Invocavi nomen tuum, Domine, de profunditate lacus.
Lamentations 3 56 COPH. Vocem meam audisti: “ Ne avertas aurem tuam a singultu meo et clamoribus ”.
Lamentations 3 57 COPH. Appropinquasti in die, quando invocavi te, dixisti: “ Ne timeas ”.
Lamentations 3 58 RES. Iudicasti, Domine, causam animae meae, redemisti vitam meam.
Lamentations 3 59 RES. Vidisti, Domine, afflictionem meam; iudica iudicium meum.
Lamentations 3 60 RES. Vidisti omnem furorem eorum, universas cogitationes eorum adversum me.
Lamentations 3 61 SIN. Audisti opprobrium eorum, Domine, omnes cogitationes eorum adversum me.
Lamentations 3 62 SIN. Labia insurgentium mihi et meditationes eorum adversum me tota die.
Lamentations 3 63 SIN. Sessionem eorum et resurrectionem eorum vide; ego sum psalmus eorum.
Lamentations 3 64 THAU. Reddes eis vicem, Domine, iuxta opera manuum suarum.
Lamentations 3 65 THAU. Dabis eis duritiam cordis, exsecrationem tuam.
Lamentations 3 66 THAU. Persequeris in furore et conteres eos sub caelis tuis, Domine.
Lamentations 4 1 ALEPH. Quomodo obscuratum est aurum, mutatum est obryzum optimum! Dispersi sunt lapides sancti in capite omnium platearum.
Lamentations 4 2 BETH. Filii Sion incliti et ponderati auro primo, quomodo reputati sunt in vasa testea, opus manuum figuli!
Lamentations 4 3 GHIMEL. Sed et thoes nudaverunt mammam, lactaverunt catulos suos; filia populi mei crudelis quasi struthio in deserto.
Lamentations 4 4 DALETH. Adhaesit lingua lactantis ad palatum eius in siti; parvuli petierunt panem, et non erat qui frangeret eis.
Lamentations 4 5 HE. Qui vescebantur voluptuose, interierunt in viis; qui nutriebantur in coccinis, amplexati sunt stercora.
Lamentations 4 6 VAU. Et maior effecta est iniquitas filiae populi mei peccato Sodomae, quae subversa est in momento, et non laborabant in ea manus.
Lamentations 4 7 ZAIN. Candidiores nazaraei eius nive, nitidiores lacte, rubicundiores in corpore coralliis, sapphirus aspectus eorum.
Lamentations 4 8 HETH. Denigrata est super carbones facies eorum, et non sunt cogniti in plateis: adhaesit cutis eorum ossibus, aruit et facta est quasi lignum.
Lamentations 4 9 TETH. Melius fuit occisis gladio quam interfectis fame, quoniam isti extabuerunt consumpti a sterilitate terrae.
Lamentations 4 10 IOD. Manus mulierum misericordium coxerunt filios suos: facti sunt cibus earum in contritione filiae populi mei.
Lamentations 4 11 CAPH. Complevit Dominus furorem suum, effudit iram indignationis suae; et succendit ignem in Sion, qui devoravit fundamenta eius.
Lamentations 4 12 LAMED. Non crediderunt reges terrae et universi habitatores orbis, quoniam ingrederetur hostis et inimicus per portas Ierusalem.
Lamentations 4 13 MEM. Propter peccata prophetarum eius et iniquitates sacerdotum eius, qui effuderunt in medio eius sanguinem iustorum.
Lamentations 4 14 NUN. Erraverunt caeci in plateis, polluti sunt in sanguine, ita ut nemo posset attingere lacinias eorum.
Lamentations 4 15 SAMECH. “ Recedite! Pollutus est ”, clamaverunt eis; “ Recedite, abite, nolite tangere! ”. Cum fugerent et errarent, dixerunt inter gentes: “ Non addent ultra ut incolant ”.
Lamentations 4 16 PHE. Facies Domini dispersit eos, non addet ut respiciat eos; facies sacerdotum non respexerunt neque senum miserti sunt.
Lamentations 4 17 AIN. Adhuc deficiunt oculi nostri ad auxilium nostrum vanum? In specula nostra respeximus ad gentem, quae salvare non potest.
Lamentations 4 18 SADE. Insidiati sunt vestigiis nostris, ne iremus per plateas nostras. “ Appropinquavit finis noster, completi sunt dies nostri, quia venit finis noster ”.
Lamentations 4 19 COPH. Velociores fuerunt persecutores nostri aquilis caeli; super montes persecuti sunt nos, in deserto insidiati sunt nobis.
Lamentations 4 20 RES. Spiritus oris nostri, unctus Domini, captus est in foveis eorum, de quo dicebamus: “ Sub umbra sua vivemus in gentibus ”.
Lamentations 4 21 SIN. Gaude et laetare, filia Edom, quae habitas in terra Us; ad te quoque perveniet calix, inebriaberis atque nudaberis.
Lamentations 4 22 THAU. Completa est iniquitas tua, filia Sion, non addet ultra ut transmigret te; visitavit iniquitatem tuam, filia Edom, discooperuit peccata tua.
Lamentations 5 1 Recordare, Domine, quid acci derit nobis; intuere et respice opprobrium nostrum.
Lamentations 5 2 Hereditas nostra versa est ad alienos, domus nostrae ad extraneos.
Lamentations 5 3 Pupilli facti sumus absque patre, matres nostrae quasi viduae.
Lamentations 5 4 Aquam nostram pecunia bibimus, ligna nostra pretio comparamus.
Lamentations 5 5 Iugum in cervicibus nostris minamur; lassis non datur requies.
Lamentations 5 6 Aegyptiis dedimus manum et Assyriis, ut saturaremur pane.
Lamentations 5 7 Patres nostri peccaverunt et non sunt, et nos iniquitates eorum portamus. 
Lamentations 5 8 Servi dominantur nostri; non est qui redimat de manu eorum.
Lamentations 5 9 Vitae nostrae periculo afferimus panem nobis a facie gladii in deserto.
Lamentations 5 10 Pellis nostra quasi clibanus exusta est propter aestum famis.
Lamentations 5 11 Mulieres in Sion humiliaverunt et virgines in civitatibus Iudae.
Lamentations 5 12 Principes manu eorum suspensi sunt; facies senum honorem non habuerunt.
Lamentations 5 13 Adulescentes molam portaverunt, et pueri sub lignis corruerunt.
Lamentations 5 14 Senes deficiunt de portis, iuvenes de choro psallentium.
Lamentations 5 15 Defecit gaudium cordis nostri; versus est in luctum chorus noster.
Lamentations 5 16 Cecidit corona capitis nostri; vae nobis, quia peccavimus!
Lamentations 5 17 Propterea maestum factum est cor nostrum, ideo contenebrati sunt oculi nostri,
Lamentations 5 18 propter montem Sion, quia desolatus est: vulpes ambulant in eo.
Lamentations 5 19 Tu autem, Domine, in aeternum permanebis, solium tuum in generationem et generationem.
Lamentations 5 20 Quare in perpetuum oblivisceris nostri, derelinques nos in longitudinem dierum?
Lamentations 5 21 Converte nos, Domine, ad te, et convertemur; innova dies nostros sicut a principio.
Lamentations 5 22 Ergone proiciens reppulisti nos, iratus es contra nos vehementer?
Ezekiel 1 1 Et factum est in tricesimo anno, in quarto mense, in quinta men sis, cum essem in medio captivorum iuxta fluvium Chobar, aperti sunt caeli, et vidi visiones Dei. 
Ezekiel 1 2 In quinta mensis, ipse est annus quintus transmigrationis regis Ioachin, 
Ezekiel 1 3 factum est verbum Domini ad Ezechielem filium Buzi, sacerdotem, in terra Chaldaeorum secus flumen Chobar, et facta est super eum ibi manus Domini.
Ezekiel 1 4 Et vidi: et ecce ventus turbinis veniebat ab aquilone et nubes magna et ignis conglobatus, et splendor in circuitu eius, et de medio eius quasi species electri, id est de medio ignis; 
Ezekiel 1 5 et ex medio eius similitudo quattuor animalium, et hic aspectus eorum: similitudo hominis erat eis. 
Ezekiel 1 6 Quattuor facies uni et quattuor pennae uni; 
Ezekiel 1 7 pedes eorum pedes recti, et planta pedis eorum quasi planta pedis vituli, et scintillabant quasi aspectus aeris candentis. 
Ezekiel 1 8 Et manus hominis erant sub pennis eorum in quattuor partibus. Facies autem et pennae illorum quattuor: 
Ezekiel 1 9 iunctae erant pennae eorum altera ad alteram; non revertebantur, cum incederent, sed unumquodque ante faciem suam gradiebatur.
Ezekiel 1 10 Similitudo autem vultus eorum: facies hominis et facies leonis a dextris ipsorum quattuor, facies autem bovis a sinistris ipsorum quattuor et facies aquilae ipsorum quattuor.
Ezekiel 1 11 Et pennae eorum extentae desuper; duae pennae singulorum iungebantur, et duae tegebant corpora eorum. 
Ezekiel 1 12 Et unumquodque coram facie sua ambulabat: ubi erat impetus spiritus, illuc gradiebantur nec revertebantur, cum ambularent.
Ezekiel 1 13 Et in medio animalium, aspectus quasi carbonum ignis ardentium, quasi aspectus lampadarum discurrentium in medio animalium; et splendor erat ignis, et de igne fulgur egrediens. 
Ezekiel 1 14 Et animalia ibant et revertebantur in similitudinem fulguris coruscantis.
Ezekiel 1 15 Cumque aspicerem animalia, apparuit rota una super terram iuxta singula animalia. 
Ezekiel 1 16 Et aspectus rotarum et opus earum quasi species chrysolithi, et una similitudo ipsarum quattuor; et aspectus earum et opera, quasi sit rota in medio rotae. 
Ezekiel 1 17 Per quattuor partes earum euntes ibant et non revertebantur, cum ambularent. 
Ezekiel 1 18 Canthis autem earum erat altitudo et horribilis aspectus; et canthi earum erant oculis pleni in circuitu ipsarum quattuor. 
Ezekiel 1 19 Cumque ambularent animalia, ambulabant pariter et rotae iuxta ea; et cum elevarentur animalia de terra, elevabantur simul et rotae. 
Ezekiel 1 20 Quocumque impellebat spiritus ut irent, ibant, et rotae pariter levabantur sequentes eum; spiritus enim animalium erat in rotis. 
Ezekiel 1 21 Cum euntibus ibant et cum stantibus stabant; et cum elevatis a terra pariter elevabantur, et rotae sequentes ea, quia spiritus animalium erat in rotis.
Ezekiel 1 22 Et similitudo super capita animalium firmamenti quasi aspectus crystalli horribilis et extenti super capita eorum desuper. 
Ezekiel 1 23 Sub firmamento autem pennae eorum rectae altera ad alteram; unumquodque duabus alis velabat corpus suum.
Ezekiel 1 24 Et audiebam sonum alarum quasi sonum aquarum multarum, quasi sonum Omnipotentis: cum ambularent, erat strepitus vehemens ut sonus castrorum; cumque starent, demittebantur pennae eorum. 
Ezekiel 1 25 Nam cum fieret vox supra firmamentum, quod erat super caput eorum, stabant et submittebant alas suas.
Ezekiel 1 26 Et super firmamentum, quod erat imminens capiti eorum, quasi aspectus lapidis sapphiri similitudo throni; et super similitudinem throni similitudo quasi aspectus hominis desuper. 
Ezekiel 1 27 Et vidi quasi speciem electri, velut aspectum ignis per circuitum ab aspectu lumborum eius et desuper; et ab aspectu lumborum eius usque deorsum vidi quasi speciem ignis splendentis in circuitu. 
Ezekiel 1 28 Velut aspectus arcus, cum fuerit in nube in die pluviae: sic erat aspectus splendoris per gyrum. Haec visio similitudinis gloriae Domini. Et vidi et cecidi in faciem meam et audivi vocem loquentis.
Ezekiel 2 1 Et dixit ad me: “ Fili hominis, sta super pedes tuos, et loquar tecum ”. 
Ezekiel 2 2 Et ingressus est in me spiritus, postquam locutus est mihi et statuit me supra pedes meos, et audivi loquentem ad me 
Ezekiel 2 3 et dicentem: “ Fili hominis, mitto ego te ad filios Israel, ad gentes apostatrices, quae recesserunt a me; ipsi et patres eorum praevaricati sunt in me usque ad diem hanc. 
Ezekiel 2 4 Et filii dura facie et obstinato corde sunt, ad quos ego mitto te; et dices ad eos: Haec dicit Dominus Deus. 
Ezekiel 2 5 Ipsi sive audiant, sive contemnant — quoniam domus exasperans est — sciant tamen quia propheta fuerit in medio eorum. 
Ezekiel 2 6 Tu ergo, fili hominis, ne timeas eos neque sermones eorum metuas, etsi cardui et spinae te circumdant, et cum scorpionibus habitas. Verba eorum ne timeas et vultus eorum ne formides, quia domus exasperans est. 
Ezekiel 2 7 Loqueris ergo verba mea ad eos, sive audiant, sive contemnant, quoniam exasperantes sunt.
Ezekiel 2 8 Tu autem, fili hominis, audi, quaecumque loquor ad te, et noli esse exasperans, sicut domus exasperatrix est; aperi os tuum et comede, quaecumque ego do tibi ”. 
Ezekiel 2 9 Et vidi: et ecce manus missa ad me, in qua erat involutus liber; et expandit illum coram me, qui erat scriptus intus et foris, et scriptae erant in eo lamentationes et gemitus et vae.
Ezekiel 3 1 Et dixit ad me: “ Fili hominis, quodcumque inveneris, comede; comede volumen istud et vadens loquere ad filios Israel ”. 
Ezekiel 3 2 Et aperui os meum, et cibavit me volumine illo 
Ezekiel 3 3 et dixit ad me: “ Fili hominis, venter tuus comedet, et viscera tua complebuntur volumine isto, quod ego do tibi ”. Et comedi illud, et factum est in ore meo sicut mel dulce. 
Ezekiel 3 4 Et dixit ad me: “ Fili hominis, vade ad domum Israel et loqueris verba mea ad eos. 
Ezekiel 3 5 Non enim ad populum profundi sermonis et ignotae linguae tu mitteris, ad domum Israel; 
Ezekiel 3 6 neque ad populos multos profundi sermonis et ignotae linguae, quorum non possis audire sermones; et si ad illos mittereris, ipsi audirent te. 
Ezekiel 3 7 Domus autem Israel nolunt audire te, quia nolunt audire me; omnis quippe domus Israel dura fronte est et obstinato corde. 
Ezekiel 3 8 Ecce dedi faciem tuam valentiorem faciebus eorum et frontem tuam duriorem frontibus eorum; 
Ezekiel 3 9 ut adamantem et duriorem silice dedi faciem tuam: ne timeas eos neque metuas a facie eorum, quia domus exasperans est ”. 
Ezekiel 3 10 Et dixit ad me: “ Fili hominis, omnes sermones meos, quos loquor ad te, assume in corde tuo et auribus tuis audi. 
Ezekiel 3 11 Et vade, ingredere ad transmigrationem, ad filios populi tui, et loqueris ad eos et dices eis: Haec dicit Dominus Deus; sive audiant, sive contemnant ”.
Ezekiel 3 12 Et assumpsit me spiritus, et audivi post me vocem commotionis magnae, cum elevaretur gloria Domini de loco suo; 
Ezekiel 3 13 et vocem alarum animalium percutientium alteram ad alteram et vocem rotarum sequentium animalia et vocem commotionis magnae. 
Ezekiel 3 14 Spiritus quoque levavit me et assumpsit me; et abii amarus in indignatione spiritus mei: manus enim Domini erat super me gravis. 
Ezekiel 3 15 Et veni ad transmigrationem, ad Telabib, ad eos, qui habitabant iuxta flumen Chobar; et sedi, ubi illi sedebant, et mansi ibi septem diebus obstupefactus in medio eorum.
Ezekiel 3 16 Cum autem pertransissent septem dies, factum est verbum Domini ad me dicens: 
Ezekiel 3 17 “ Fili hominis, speculatorem dedi te domui Israel; et audies de ore meo verbum et commonebis eos ex me. 
Ezekiel 3 18 Si, dicente me ad impium: Morte morieris, non commonueris eum neque locutus fueris ei, ut avertatur a via sua impia et vivat, ipse impius in iniquitate sua morietur, sanguinem autem eius de manu tua requiram. 
Ezekiel 3 19 Si autem tu commonueris impium, et ille non fuerit conversus ab impietate sua et a via sua impia, ipse quidem in iniquitate sua morietur, tu autem animam tuam liberasti. 
Ezekiel 3 20 Sed et si conversus iustus a iustitia sua, fecerit iniquitatem, ponam offendiculum coram eo; ipse morietur, quia non commonuisti eum: in peccato suo morietur, et non erunt in memoria iustitiae eius, quas fecit; sanguinem vero eius de manu tua requiram. 
Ezekiel 3 21 Si autem tu commonueris iustum, ut non peccet iustus, et ille non peccaverit, vivens vivet, quia commonuisti eum et tu animam tuam liberasti ”.
Ezekiel 3 22 Et facta est super me manus Domini, et dixit ad me: “ Surgens egredere in campum, et ibi loquar tecum ”. 
Ezekiel 3 23 Et surgens egressus sum in campum, et ecce ibi gloria Domini stabat quasi gloria, quam vidi iuxta fluvium Chobar, et cecidi in faciem meam. 
Ezekiel 3 24 Et ingressus est in me spiritus et statuit me super pedes meos et locutus est mihi et dixit ad me: “ Ingredere et includere in medio domus tuae. 
Ezekiel 3 25 Et tu, fili hominis, ecce data sunt super te vincula, et ligabunt te in eis, et non egredieris in medio eorum; 
Ezekiel 3 26 et linguam tuam adhaerere faciam palato tuo, et eris mutus nec quasi vir obiurgans, quia domus exasperans est. 
Ezekiel 3 27 Cum autem locutus fuero tibi, aperiam os tuum, et dices ad eos: Haec dicit Dominus Deus. Qui audit, audiat; et, qui contemnit, contemnat, quia domus exasperans est ”.
Ezekiel 4 1 “ Et tu, fili hominis, sume tibi laterem et pones eum coram te et describes in eo civitatem Ierusalem. 
Ezekiel 4 2 Et ordinabis adversus eam obsidionem et aedificabis munitiones et comportabis aggerem et dabis contra eam castra et pones arietes in gyro. 
Ezekiel 4 3 Et tu sume tibi sartaginem ferream et pones eam in murum ferreum inter te et inter civitatem; et obfirmabis faciem tuam ad eam, et erit in obsidionem, et circumdabis eam: signum est domui Israel.
Ezekiel 4 4 Et tu recumbes super latus tuum sinistrum et pones iniquitates domus Israel super eo; numero dierum, quibus recumbes super illud, assumes iniquitatem eorum. 
Ezekiel 4 5 Ego autem dedi tibi annos iniquitatis eorum numero dierum trecentos et nonaginta dies, et portabis iniquitatem domus Israel. 
Ezekiel 4 6 Et cum compleveris haec, recumbes super latus tuum dextrum secundo et assumes iniquitatem domus Iudae quadraginta diebus; diem pro anno, diem, inquam, pro anno dedi tibi. 
Ezekiel 4 7 Et ad obsidionem Ierusalem convertes faciem tuam, et brachium tuum erit exsertum, et prophetabis adversus eam. 
Ezekiel 4 8 Ecce circumdedi te vinculis, et non te convertes a latere tuo in latus aliud, donec compleas dies obsidionis tuae.
Ezekiel 4 9 Et tu sume tibi frumentum et hordeum et fabam et lentem et milium et far et mittes ea in vas unum et facies tibi panes numero dierum, quibus recumbes super latus tuum: trecentis et nonaginta diebus comedes illud. 
Ezekiel 4 10 Cibus autem tuus, quo vesceris, erit in pondere viginti stateres in die; a tempore usque ad tempus comedes illud. 
Ezekiel 4 11 Et aquam in mensura bibes, sextam partem hin; a tempore usque ad tempus bibes illud. 
Ezekiel 4 12 Et quasi subcinericium hordeaceum comedes illud; et stercore, quod egreditur de homine, coques illud in oculis eorum”. 
Ezekiel 4 13 Et dixit Dominus: “ Sic comedent filii Israel panem suum pollutum inter gentes, ad quas eiciam eos ”. 
Ezekiel 4 14 Et dixi: “ Heu, Domine Deus, ecce anima mea non est polluta, et morticinum et laceratum a bestiis non comedi ab infantia mea usque nunc, et non est ingressa in os meum caro immunda ”. 
Ezekiel 4 15 Et dixit ad me: “ Ecce dedi tibi fimum boum pro stercoribus humanis, et facies panem tuum in eo ”. 
Ezekiel 4 16 Et dixit ad me: “ Fili hominis, ecce ego conteram baculum panis in Ierusalem, et comedent panem in pondere et in sollicitudine et aquam in mensura et in desolatione bibent, 
Ezekiel 4 17 ut, deficientibus pane et aqua, desoletur unusquisque cum fratre suo, et contabescant in iniquitatibus suis.
Ezekiel 5 1 Et tu, fili hominis, sume tibi gladium acutum radentem pilos et assumes eum et duces per caput tuum et per barbam tuam et assumes tibi stateram ponderis et divides eos. 
Ezekiel 5 2 Tertiam partem igne combures in medio civitatis, post completionem dierum obsidionis; et assumens tertiam partem, concides gladio in circuitu eius; tertiam vero aliam disperges in ventum, et gladium nudabo post eos. 
Ezekiel 5 3 Et sumes inde parvum numerum et ligabis eos in summitate pallii tui; 
Ezekiel 5 4 et ex eis rursum tolles et proicies eos in medio ignis et combures eos igne; ex eo egredietur ignis. Et dices ad omnem domum Israel:
Ezekiel 5 5 Haec dicit Dominus Deus: Ista est Ierusalem! In medio gentium posui eam et in circuitu eius terras. 
Ezekiel 5 6 Et contempsit iudicia mea, ut plus esset impia quam gentes, et praecepta mea ultra quam terrae, quae in circuitu eius sunt: iudicia enim mea proiecerunt et in praeceptis meis non ambulaverunt.
Ezekiel 5 7 Idcirco haec dicit Dominus Deus: Quia tumultuati estis magis quam gentes, quae in circuitu vestro sunt, et in praeceptis meis non ambulastis et iudicia mea non fecistis et iuxta iudicia gentium, quae in circuitu vestro sunt, non estis operati, 
Ezekiel 5 8 ideo haec dicit Dominus Deus: Ecce ego ad te et ipse ego faciam in medio tui iudicia in oculis gentium 
Ezekiel 5 9 et faciam in te, quae non feci et quibus similia ultra non faciam, propter omnes abominationes tuas. 
Ezekiel 5 10 Ideo patres comedent filios in medio tui, et filii comedent patres suos, et faciam in te iudicia et ventilabo universas reliquias tuas in omnem ventum. 
Ezekiel 5 11 Idcirco vivo ego, dicit Dominus Deus, vere pro eo quod sanctum meum violasti in omnibus offensionibus tuis et in omnibus abominationibus tuis, ego quoque radam, et non parcet oculus meus, et non miserebor. 
Ezekiel 5 12 Tertia tui pars peste morietur et fame consumetur in medio tui, et tertia tui pars in gladio cadet in circuitu tuo, tertiam vero partem tuam in omnem ventum dispergam et gladium evaginabo post eos. 
Ezekiel 5 13 Et complebo furorem meum et requiescere faciam indignationem meam in eis et consolabor; et scient quia ego Dominus locutus sum in zelo meo, cum implevero indignationem meam in eis. 
Ezekiel 5 14 Et dabo te in desertum et in opprobrium in gentibus, quae in circuitu tuo sunt, in conspectu omnis praetereuntis; 
Ezekiel 5 15 et eris opprobrium et blasphemia, exemplum et stupor in gentibus, quae in circuitu tuo sunt, cum fecero in te iudicia in furore et in indignatione et in castigationibus irae. 
Ezekiel 5 16 Ego Dominus locutus sum. Quando misero sagittas famis pessimas in vos, quae erunt mortiferae, et quas mittam, ut destruam vos, et famem congregabo super vos et conteram vobis baculum panis; 
Ezekiel 5 17 et immittam in vos famem et bestias pessimas, et absque liberis facient te, et pestilentia et sanguis transibunt per te, et gladium inducam super te. Ego Dominus locutus sum ”.
Ezekiel 6 1 Et factus est sermo Domini ad me dicens: 
Ezekiel 6 2 “ Fili hominis, pone faciem tuam ad montes Israel et prophetabis ad eos 
Ezekiel 6 3 et dices: Montes Israel, audite verbum Domini Dei. Haec dicit Dominus Deus montibus et collibus, voraginibus et vallibus: Ecce ego inducam super vos gladium et destruam excelsa vestra; 
Ezekiel 6 4 et demoliar aras vestras, et confringentur delubra vestra, et deiciam interfectos vestros ante idola vestra. 
Ezekiel 6 5 Et dabo cadavera filiorum Israel ante faciem simulacrorum vestrorum et dispergam ossa vestra circum aras vestras; 
Ezekiel 6 6 in omnibus habitationibus vestris urbes desertae erunt, et excelsa demolientur, ut dissipentur et intereant arae vestrae, et confringantur et cessent idola vestra, et conterantur delubra vestra, et deleantur opera vestra. 
Ezekiel 6 7 Et cadet interfectus in medio vestri, et scietis quia ego Dominus.
Ezekiel 6 8 Et relinquam in vobis eos, qui fugerint gladium in gentibus, cum dispersero vos in terris; 
Ezekiel 6 9 et recordabuntur mei liberati vestri in gentibus, ad quas captivi ducti sunt, quia contrivi cor eorum fornicans et recedens a me, et oculos eorum fornicantes post idola sua; et displicebunt sibimet super malis, quae fecerunt in universis abominationibus suis, 
Ezekiel 6 10 et scient quia ego Dominus non frustra locutus sum, ut facerem eis malum hoc.
Ezekiel 6 11 Haec dicit Dominus Deus: Plaude manu tua et percute pede tuo et dic: Heu ad omnes abominationes malas domus Israel, quia gladio, fame et peste ruituri sunt! 
Ezekiel 6 12 Qui longe est, peste morietur; qui autem prope, gladio corruet; et, qui relictus fuerit et obsessus, fame morietur, et complebo indignationem meam in eis. 
Ezekiel 6 13 Et scietis quia ego Dominus, cum fuerint interfecti eorum in medio idolorum suorum, in circuitu ararum suarum, in omni colle excelso, in cunctis summitatibus montium et subtus omne lignum nemorosum et subtus universam quercum frondosam, locum ubi obtulerunt tura redolentia universis idolis suis. 
Ezekiel 6 14 Et extendam manum meam super eos et faciam terram desolatam et destitutam a deserto usque Rebla in omnibus habitationibus eorum, et scient quia ego Dominus ”.
Ezekiel 7 1 Et factus est sermo Domini ad me dicens: 
Ezekiel 7 2 “ Et tu, fili hominis, loquere. Haec dicit Dominus Deus terrae Israel: Finis venit, finis super quattuor plagas terrae; 
Ezekiel 7 3 nunc finis super te, et immittam furorem meum in te et iudicabo te iuxta vias tuas et ponam super te omnes abominationes tuas. 
Ezekiel 7 4 Et non parcet oculus meus super te, et non miserebor, sed vias tuas ponam super te, et abominationes tuae in medio tui erunt, et scietis quia ego Dominus.
Ezekiel 7 5 Haec dicit Dominus Deus: Afflictio super afflictionem ecce venit. 
Ezekiel 7 6 Finis venit, venit finis; evigilavit adversum te, ecce venit. 
Ezekiel 7 7 Venit contractio super te, qui habitas in terra; venit tempus, prope est dies turbationis et non iubilationis in montibus. 
Ezekiel 7 8 Nunc de propinquo effundam iram meam super te et complebo furorem meum in te et iudicabo te iuxta vias tuas et imponam tibi omnia scelera tua; 
Ezekiel 7 9 et non parcet oculus meus, nec miserebor, sed vias tuas imponam tibi, et abominationes tuae in medio tui erunt, et scietis quia ego sum Dominus percutiens.
Ezekiel 7 10 Ecce dies, ecce venit; egressa est contractio, floruit iniustitia, germinavit superbia; 
Ezekiel 7 11 violentia surrexit, ut esset virga impietatis: non ex eis et non ex pompa eorum neque ex sonitu eorum; et non erit requies in eis. 
Ezekiel 7 12 Venit tempus, appropinquavit dies: qui emit, non laetetur; et, qui vendit, non lugeat, quia ira super omnem pompam eius. 
Ezekiel 7 13 Quia, qui vendit, ad id quod vendidit non revertetur, cum adhuc sit in viventibus vita eorum. Visio enim ad omnem pompam eius non regredietur, et unusquisque in iniquitate sua vitam suam non confortabit. 
Ezekiel 7 14 Canite tuba, praeparentur omnia, sed non est qui vadat ad proelium; ira enim mea super universam pompam eius.
Ezekiel 7 15 Gladius foris, pestis et fames intrinsecus. Qui in agro est, gladio morietur; et, qui in civitate, fame et pestilentia devorabuntur. 
Ezekiel 7 16 Et salvabuntur, qui fugerint ex eis, et erunt in montibus quasi columbae convallium omnes gementes, unusquisque in iniquitate sua.
Ezekiel 7 17 Omnes manus dissolventur, et omnia genua fluent aquis. 
Ezekiel 7 18 Et accingent se ciliciis, et operiet eos formido; et in omni facie confusio, et in universis capitibus eorum calvitium. 
Ezekiel 7 19 Argentum suum foras proicient, et aurum eorum in immunditiam erit; argentum eorum et aurum eorum non valebit liberare eos in die furoris Domini; animam suam non saturabunt, et ventres eorum non implebuntur, quia scandalum iniquitatis eorum factum est, 
Ezekiel 7 20 et ornamentum monilium suorum in superbiam posuerunt et imagines abominationum suarum et simulacrorum fecerunt ex eo; propter hoc dedi eis illud in immunditiam. 
Ezekiel 7 21 Et dabo illud in manus alienorum ad diripiendum et impiis terrae in praedam, et contaminabunt illud. 
Ezekiel 7 22 Et avertam faciem meam ab eis, et violabunt thesaurum meum absconditum; et introibunt in illud praedones et contaminabunt illud 
Ezekiel 7 23 et facient ex illo catenas; quoniam terra plena est iudicio sanguinum, et civitas plena iniquitate. 
Ezekiel 7 24 Et adducam pessimos de gentibus, et possidebunt domos eorum; et quiescere faciam superbiam potentium, et possidebunt sanctuaria eorum. 
Ezekiel 7 25 Angustia superveniente, requirent pacem, et non erit. 
Ezekiel 7 26 Calamitas super calamitatem veniet, et auditus super auditum; et quaerent visionem de propheta, et lex peribit a sacerdote, et consilium a senioribus. 
Ezekiel 7 27 Rex lugebit, et princeps induetur horrore, et manus populi terrae conturbabuntur. Secundum viam eorum faciam eis et secundum iudicia eorum iudicabo eos, et scient quia ego Dominus ”.
Ezekiel 8 1 Et factum est in anno sexto, in sexto mense, in quinta mensis, ego sedebam in domo mea, et senes Iudae sedebant coram me, et cecidit super me ibi manus Domini Dei, 
Ezekiel 8 2 et vidi: et ecce similitudo quasi aspectus viri, ab aspectu lumborum eius et deorsum ignis, et a lumbis eius et sursum quasi aspectus splendoris ut visio electri. 
Ezekiel 8 3 Emisit similitudinem manus et apprehendit me in cincinno capitis mei; et elevavit me spiritus inter terram et caelum et adduxit in Ierusalem, in visionibus Dei, iuxta ostium interius, quod respiciebat aquilonem, ubi erat statutum idolum zeli ad provocandam aemulationem. 
Ezekiel 8 4 Et ecce ibi gloria Dei Israel secundum visionem, quam videram in campo; 
Ezekiel 8 5 et dixit ad me: “ Fili hominis, leva oculos tuos ad viam aquilonis ”. Et levavi oculos meos ad viam aquilonis, et ecce ab aquilone portae altaris hoc idolum zeli in introitu. 
Ezekiel 8 6 Et dixit ad me: “ Fili hominis, putasne vides tu, quid isti faciunt, abominationes magnas, quas domus Israel facit hic, ut procul recedam a sanctuario meo? Et adhuc conversus videbis abominationes maiores ”.
Ezekiel 8 7 Et duxit me ad ostium atrii, et vidi: et ecce foramen unum in pariete. 
Ezekiel 8 8 Et dixit ad me: “Fili hominis, fode parietem”; et cum perfodissem parietem, apparuit ostium unum. 
Ezekiel 8 9 Et dixit ad me: “ Ingredere et vide abominationes pessimas, quas isti faciunt hic ”. 
Ezekiel 8 10 Et ingressus vidi: et ecce omnis similitudo reptilium et animalium abominatio et universa idola domus Israel depicta erant in pariete in circuitu per totum; 
Ezekiel 8 11 et septuaginta viri de senioribus domus Israel, et Iezonias filius Saphan stabat in medio eorum stantium ante picturas, et unusquisque habebat turibulum in manu sua, et vapor nebulae de ture consurgebat. 
Ezekiel 8 12 Et dixit ad me: “ Certe vides, fili hominis, quae seniores domus Israel faciunt in tenebris, unusquisque in cubiculo simulacri sui; dicunt enim: “Non videt Dominus nos, dereliquit Dominus terram””. 
Ezekiel 8 13 Et dixit ad me: “ Adhuc videbis abominationes maiores, quas isti faciunt ”.
Ezekiel 8 14 Et duxit me ad ostium portae domus Domini, quod respiciebat ad aquilonem, et ecce ibi mulieres sedebant plangentes Thammuz. 
Ezekiel 8 15 Et dixit ad me: “Certe vidisti, fili hominis; adhuc videbis abominationes maiores his ”.
Ezekiel 8 16 Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini et facies ad orientem, et adorabant ad ortum solis. 
Ezekiel 8 17 Et dixit ad me: “ Certe vidisti, fili hominis; numquid parum est hoc domui Iudae, ut facerent abominationes istas, quas fecerunt hic, quia replentes terram iniquitate iterum irritaverunt me et ecce applicant ramum ad nares suas. 
Ezekiel 8 18 Ergo et ego faciam in furore: non parcet oculus meus, nec miserebor et, cum clamaverint ad aures meas voce magna, non exaudiam eos ”.
Ezekiel 9 1 Et clamavit in auribus meis voce magna dicens: “ Appro pinquaverunt visitationes urbis, et unusquisque vas interfectionis habet in manu sua ”. 
Ezekiel 9 2 Et ecce sex viri veniebant de via portae superioris, quae respicit ad aquilonem, et uniuscuiusque vas interitus in manu eius; vir quoque unus in medio eorum vestitus lineis, et atramentarium scriptoris ad renes eius; et ingressi sunt et steterunt iuxta altare aereum. 
Ezekiel 9 3 Et gloria Dei Israel elevata est de cherub, super quem erat, ad limen domus; et vocavit virum, qui indutus erat lineis et atramentarium scriptoris habebat in lumbis suis. 
Ezekiel 9 4 Et dixit Dominus ad eum: “ Transi per mediam civitatem in medio Ierusalem et signa thau super frontes virorum gementium et dolentium super cunctis abominationibus, quae fiunt in medio eius ”. 
Ezekiel 9 5 Et illis dixit, audiente me: “ Transite per civitatem sequentes eum et percutite; non parcat oculus vester, neque misereamini: 
Ezekiel 9 6 senem, adulescentulum et virginem et parvulum et mulieres interficite usque ad internecionem; omnem autem, super quem videritis thau, ne occidatis, et a sanctuario meo incipite ”. Coeperunt ergo a viris senioribus, qui erant ante faciem domus. 
Ezekiel 9 7 Et dixit ad eos: “Contaminate domum et implete atria interfectis. Egredimini ”. Et egressi sunt et percutiebant eos, qui erant in civitate.
Ezekiel 9 8 Et caede completa, remansi ego ruique super faciem meam et clamans aio: “Heu, Domine Deus! Ergone disperdes omnes reliquias Israel, effundens furorem tuum super Ierusalem? ”. 
Ezekiel 9 9 Et dixit ad me: “ Iniquitas domus Israel et Iudae magna est nimis valde; et repleta est terra sanguinibus, et civitas repleta est iniustitia. Dixerunt enim: “Dereliquit Dominus terram, et Dominus non videt”; 
Ezekiel 9 10 igitur et meus non parcet oculus, neque miserebor: viam eorum super caput eorum reddam ”. 
Ezekiel 9 11 Et ecce vir, qui indutus erat lineis, qui habebat atramentarium in lumbis suis, respondit verbum dicens: “ Feci, sicut praecepisti mihi ”.
Ezekiel 10 1 Et vidi: et ecce super fir mamentum, quod erat super caput cherubim, quasi lapis sapphirus, quasi species similitudinis solii apparuit super ea. 
Ezekiel 10 2 Et dixit ad virum, qui indutus erat lineis, et ait: “ Ingredere in medio rotarum, quae sunt subtus cherub, et imple manus tuas prunis ignis, quae sunt inter cherubim, et effunde super civitatem ”. Ingressusque est in conspectu meo.
Ezekiel 10 3 Cherubim autem stabant a dextris domus, cum ingrederetur vir, et nubes implevit atrium interius. 
Ezekiel 10 4 Et elevata est gloria Domini desuper cherub ad limen domus, et repleta est domus nube, et atrium repletum est splendore gloriae Domini. 
Ezekiel 10 5 Et sonitus alarum cherubim audiebatur usque ad atrium exterius, quasi vox Dei omnipotentis loquentis.
Ezekiel 10 6 Cumque praecepisset viro, qui indutus erat lineis, dicens: “ Sume ignem de medio rotarum, de medio cherubim ”, ingressus ille stetit iuxta rotam; 
Ezekiel 10 7 et extendit cherub manum de medio cherubim ad ignem, qui erat inter cherubim, et sumpsit et dedit in manus eius, qui indutus erat lineis; qui accipiens egressus est. 
Ezekiel 10 8 Et apparuit in cherubim similitudo manus hominis subtus pennas eorum, 
Ezekiel 10 9 et vidi: et ecce quattuor rotae iuxta cherubim; rota una iuxta cherub unum, et rota alia iuxta cherub unum, species autem rotarum erat quasi species lapidis chrysolithi, 
Ezekiel 10 10 et aspectus earum similitudo una illis quattuor, quasi sit rota in medio rotae. 
Ezekiel 10 11 Cumque ambularent in quattuor partes, gradiebantur et non convertebantur ambulantes, sed ad locum, ad quem ire declinabat quae prima erat, sequebantur et ceterae nec convertebantur, cum ambularent. 
Ezekiel 10 12 Et omne corpus eorum et terga et manus et pennae et rotae plena erant oculis in circuitu illis quattuor; 
Ezekiel 10 13 et rotae istae vocatae sunt Volubiles, audiente me. 
Ezekiel 10 14 Quattuor autem facies habebat unumquodque: facies prima facies cherub, et facies secunda facies hominis, et tertia facies leonis, et quarta facies aquilae. 
Ezekiel 10 15 Et elevati sunt cherubim: ipsum est animal, quod videram iuxta fluvium Chobar. 
Ezekiel 10 16 Cumque ambularent, cherubim ibant pariter, et rotae iuxta ea; et cum elevarent cherubim alas suas, ut exaltarentur de terra, non convertebantur rotae, sed et ipsae iuxta erant. 
Ezekiel 10 17 Stantibus illis, stabant et cum elevatis elevabantur; spiritus enim animalium erat in eis.
Ezekiel 10 18 Et egressa est gloria Domini a limine templi et stetit super cherubim; 
Ezekiel 10 19 et elevantes cherubim alas suas exaltata sunt a terra coram me, et, illis egredientibus, rotae quoque subsecutae sunt; et stetit in introitu portae domus Domini orientalis, et gloria Dei Israel erat super eos. 
Ezekiel 10 20 Ipsum est animal, quod vidi subter Deum Israel iuxta fluvium Chobar, et intellexi quia cherubim essent. 
Ezekiel 10 21 Quattuor per quattuor vultus unicuique, et quattuor alae unicuique, et similitudo manus hominis sub alis eorum; 
Ezekiel 10 22 et similitudo vultuum eorum, ipsi vultus quorum aspectum videram iuxta fluvium Chobar. Et singuli ante faciem suam gradiebantur.
Ezekiel 11 1 Et elevavit me spiritus et duxit me ad portam domus Domini orientalem, quae respicit solis ortum; et ecce in introitu portae viginti quinque viri, et vidi in medio eorum Iezoniam filium Azur et Pheltiam filium Banaiae, principes populi. 
Ezekiel 11 2 Dixitque ad me: “ Fili hominis, hi sunt viri, qui cogitant iniquitatem et tractant consilium pessimum in urbe ista 
Ezekiel 11 3 dicentes: “Nonne dudum aedificatae sunt domus? Haec est lebes, nos autem carnes”. 
Ezekiel 11 4 Idcirco vaticinare de eis; vaticinare, fili hominis ”. 
Ezekiel 11 5 Et irruit in me spiritus Domini et dixit ad me: “ Loquere. Haec dicit Dominus: Sic locuti estis, domus Israel, et cogitationes cordis vestri ego novi. 
Ezekiel 11 6 Plurimos occidistis in urbe hac et implestis vias eius interfectis. 
Ezekiel 11 7 Propterea haec dicit Dominus Deus: Interfecti vestri, quos posuistis in medio eius, hi sunt carnes, et haec est lebes, et educam vos de medio eius. 
Ezekiel 11 8 Gladium metuitis, et gladium inducam super vos, ait Dominus Deus. 
Ezekiel 11 9 Et eiciam vos de medio eius daboque vos in manu hostium et faciam in vobis iudicia. 
Ezekiel 11 10 Gladio cadetis, in finibus Israel iudicabo vos, et scietis quia ego Dominus. 
Ezekiel 11 11 Haec non erit vobis in lebetem, et vos non eritis in medio eius in carnes: in finibus Israel iudicabo vos; 
Ezekiel 11 12 et scietis quia ego Dominus, qui in praeceptis meis non ambulastis et iudicia mea non fecistis, sed iuxta iudicia gentium, quae in circuitu vestro sunt, estis operati ”.
Ezekiel 11 13 Et factum est cum prophetarem, Pheltias filius Banaiae mortuus est; et cecidi in faciem meam, clamans voce magna, et dixi: “ Heu, Domine Deus, consummationem tu facis reliquiarum Israel! ”.
Ezekiel 11 14 Et factum est verbum Domini ad me dicens: 
Ezekiel 11 15 “ Fili hominis, fratres tui, fratres tui, viri propinqui tui et omnis domus Israel, universi, quibus dixerunt habitatores Ierusalem: “Longe sunt a Domino; nobis data est terra in possessionem”. 
Ezekiel 11 16 Propterea haec dicit Dominus Deus: Quia longe feci eos in gentibus et quia dispersi eos in terris, ero eis in sanctificationem modicam in terris, ad quas venerunt. 
Ezekiel 11 17 Propterea loquere: Haec dicit Dominus Deus: Congregabo vos de populis et adunabo de terris, in quibus dispersi estis, daboque vobis humum Israel. 
Ezekiel 11 18 Et ingredientur illuc et auferent omnes offensiones cunctasque abominationes eius de illa. 
Ezekiel 11 19 Et dabo eis cor aliud et spiritum novum tribuam in visceribus eorum; et auferam cor lapideum de carne eorum et dabo eis cor carneum, 
Ezekiel 11 20 ut in praeceptis meis ambulent et iudicia mea custodiant faciantque ea et sint mihi in populum, et ego sim eis in Deum. 
Ezekiel 11 21 Quorum cor post offendicula et abominationes suas ambulat, horum viam in capite suo ponam ”, dicit Dominus Deus.
Ezekiel 11 22 Et elevaverunt cherubim alas suas, et rotae cum eis, et gloria Dei Israel erat super eos; 
Ezekiel 11 23 et ascendit gloria Domini de medio civitatis stetitque super montem, qui est ad orientem urbis.
Ezekiel 11 24 Et spiritus levavit me adduxitque in Chaldaeam ad transmigrationem in visione in spiritu Dei; et sublata est a me visio, quam videram. 
Ezekiel 11 25 Et locutus sum ad transmigrationem omnia verba Domini, quae ostenderat mihi.
Ezekiel 12 1 Et factus est sermo Domini ad me dicens: 
Ezekiel 12 2 “ Fili hominis, in medio domus exasperantis tu habitas, qui oculos habent ad videndum et non vident, et aures ad audiendum et non audiunt, quia domus exasperans est. 
Ezekiel 12 3 Tu ergo, fili hominis, fac tibi vasa transmigrationis et transmigrabis per diem coram eis; transmigrabis autem de loco tuo ad locum alterum in conspectu eorum, si forte aspiciant, quia domus exasperans est. 
Ezekiel 12 4 Et efferes foras vasa tua quasi vasa transmigrantis per diem in conspectu eorum; tu autem egredieris vespere coram eis, sicut egreditur migrans. 
Ezekiel 12 5 Ante oculos eorum perfode tibi parietem et efferes per eum; 
Ezekiel 12 6 in conspectu eorum in umeris portabis, in caligine efferes: faciem tuam velabis et non videbis terram, quia portentum dedi te domui Israel ”.
Ezekiel 12 7 Feci ergo, sicut praeceperat mihi Dominus: vasa mea protuli quasi vasa transmigrantis per diem et vespere perfodi mihi parietem manu; et in caligine extuli in umeris portans in conspectu eorum.
Ezekiel 12 8 Et factus est sermo Domini ad me mane dicens: 
Ezekiel 12 9 “ Fili hominis, numquid non dixerunt ad te domus Israel, domus exasperans: “Quid tu facis?”. 
Ezekiel 12 10 Dic ad eos: Haec dicit Dominus Deus: Super ducem onus istud, qui est in Ierusalem, et super omnem domum Israel, quae est in medio eius. 
Ezekiel 12 11 Dic: Ego portentum vestrum. Quomodo feci, sic fiet illis: in transmigrationem et in captivitatem ibunt. 
Ezekiel 12 12 Et dux, qui est in medio eorum, in umeris portabit, in caligine, et egredietur; parietem perfodient, ut transitus fiat per eum; faciem suam operiet, ut non videat oculo terram. 
Ezekiel 12 13 Et extendam rete meum super illum, et capietur in tendicula mea; et adducam eum in Babylonem in terram Chaldaeorum, et ipsam non videbit ibique morietur. 
Ezekiel 12 14 Et omnes, qui circa eum sunt, praesidium eius et agmina eius, dispergam in omnem ventum; et gladium evaginabo post eos. 
Ezekiel 12 15 Et scient quia ego Dominus, quando dispersero illos in gentibus et disseminavero eos in terris. 
Ezekiel 12 16 Et relinquam ex eis viros paucos a gladio et fame et pestilentia, ut narrent omnia scelera eorum in gentibus, ad quas ingredientur, et scient quia ego Dominus ”.
Ezekiel 12 17 Et factus est sermo Domini ad me dicens: 
Ezekiel 12 18 “ Fili hominis, panem tuum in conturbatione comede; sed et aquam tuam in trepidatione et sollicitudine bibe. 
Ezekiel 12 19 Et dices ad populum terrae: Haec dicit Dominus Deus ad eos, qui habitant in Ierusalem in terra Israel: Panem suum in sollicitudine comedent et aquam suam in desolatione bibent, quia desolabitur terra a plenitudine sua propter violentiam omnium, qui habitant in ea; 
Ezekiel 12 20 et civitates, quae nunc habitantur, desolatae erunt, terraque deserta, et scietis quia ego Dominus ”.
Ezekiel 12 21 Et factus est sermo Domini ad me dicens: 
Ezekiel 12 22 “ Fili hominis, quod est proverbium istud vobis in terra Israel dicentibus: “In longum differentur dies, et peribit omnis visio”? 
Ezekiel 12 23 Ideo dic ad eos: Haec dicit Dominus Deus: Quiescere faciam proverbium istud, neque vulgo dicetur ultra in Israel; et loquere ad eos quod appropinquaverint dies et sermo omnis visionis. 
Ezekiel 12 24 Non enim erit ultra omnis visio vana neque divinatio ambigua in medio filiorum Israel, 
Ezekiel 12 25 quia ego Dominus loquar; quodcumque locutus fuero verbum, et fiet: non prolongabitur amplius, sed in diebus vestris, domus exasperans, loquar verbum et faciam illud ”, dicit Dominus Deus.
Ezekiel 12 26 Et factus est sermo Domini ad me dicens: 
Ezekiel 12 27 “ Fili hominis, ecce domus Israel dicentium: “Visio, quam hic videt, in dies multos et in tempora longa iste prophetat”; 
Ezekiel 12 28 propterea dic ad eos: Haec dicit Dominus Deus: Non differetur ultra omnis sermo meus; verbum, quod locutus fuero, complebitur ”, dicit Dominus Deus.
Ezekiel 13 1 Et factus est sermo Domini ad me dicens: 
Ezekiel 13 2 “ Fili hominis, vaticinare ad prophetas Israel, qui prophetant; et dices prophetantibus de corde suo: Audite verbum Domini. 
Ezekiel 13 3 Haec dicit Dominus Deus: Vae prophetis insipientibus, qui sequuntur spiritum suum et nihil vident! 
Ezekiel 13 4 Quasi vulpes in ruinis prophetae tui, Israel, facti sunt. 
Ezekiel 13 5 Non ascendistis confractiones neque opposuistis murum pro domo Israel, ut staretis in proelio in die Domini. 
Ezekiel 13 6 Vident vana et divinant mendacium dicentes: “Ait Dominus”, cum Dominus non miserit eos; et exspectant, ut confirmet sermonem. 
Ezekiel 13 7 Numquid non visionem cassam vidistis et divinationem mendacem locuti estis, et dicitis: “Ait Dominus”, cum ego non sim locutus?
Ezekiel 13 8 Propterea haec dicit Dominus Deus: Quia locuti estis vana et vidistis mendacium, ideo ecce ego ad vos, ait Dominus Deus; 
Ezekiel 13 9 et erit manus mea super prophetas, qui vident vana et divinant mendacium: in consilio populi mei non erunt et in scriptura domus Israel non scribentur nec in terram Israel ingredientur, et scietis quia ego Dominus Deus. 
Ezekiel 13 10 Eo quod deceperint populum meum dicentes: “Pax”, et non est pax; et ipse aedificabat parietem, illi autem liniebant eum calce. 
Ezekiel 13 11 Dic ad eos, qui liniunt calce, quod casurus sit; erit enim imber inundans, et dabo lapides grandinis desuper irruentes et ventum procellae dissipantem. 
Ezekiel 13 12 Siquidem ecce cecidit paries; numquid non dicetur vobis: “Ubi est litura, quam levistis?”. 
Ezekiel 13 13 Propterea haec dicit Dominus Deus: Et erumpere faciam spiritum tempestatum in indignatione mea, et imber inundans in furore meo erit, et lapides grandinis in ira in consumptionem; 
Ezekiel 13 14 et destruam parietem, quem levistis calce, et adaequabo eum terrae, et revelabitur fundamentum eius, et cadet, et consumemini in medio eius et scietis quia ego sum Dominus.
Ezekiel 13 15 Et complebo indignationem meam in pariete et in his, qui leverunt eum calce, dicamque vobis: Non est paries, et non sunt qui leverunt eum; 
Ezekiel 13 16 prophetae Israel, qui prophetant ad Ierusalem et vident ei visionem pacis, et non est pax, ait Dominus Deus.
Ezekiel 13 17 Et tu, fili hominis, pone faciem tuam contra filias populi tui, quae prophetant de corde suo, et vaticinare super eas 
Ezekiel 13 18 et dic: Haec dicit Dominus Deus: Vae, quae consuunt fascias pro omni articulo manus et faciunt velamina pro capite omnis staturae ad capiendas animas! Numquid capietis animas de populo meo et vivificabitis animas vobis? 
Ezekiel 13 19 Et violastis me ad populum meum pro pugillo hordei et fragmento panis, ut interficeretis animas, quae mori non deberent, et vivificastis animas, quae non deberent vivere, mentientes populo meo credenti mendaciis.
Ezekiel 13 20 Propter hoc haec dicit Dominus Deus: Ecce ego ad fascias vestras, quibus vos capitis animas quasi volatilia, et disrumpam eas de brachiis vestris; et dimittam animas, quas vos cepistis, animas quasi volatilia, 
Ezekiel 13 21 et disrumpam velamina vestra et liberabo populum meum de manu vestra, neque erunt ultra in manibus vestris ad praedandum, et scietis quia ego Dominus.
Ezekiel 13 22 Pro eo quod maerere fecistis cor iusti mendaciter, quem ego non contristavi, et confortastis manus impii, ut non reverteretur a via sua mala et viveret, 
Ezekiel 13 23 propterea vana non videbitis et divinationes non divinabitis amplius, et eruam populum meum de manu vestra, et scietis quia ego Dominus ”.
Ezekiel 14 1 Et venerunt ad me viri seniorum Israel et sederunt coram me. 
Ezekiel 14 2 Et factus est sermo Domini ad me dicens: 
Ezekiel 14 3 “ Fili hominis, viri isti posuerunt idola sua in cordibus suis et scandalum iniquitatis suae statuerunt contra faciem suam; numquid interrogatus respondebo eis? 
Ezekiel 14 4 Propter hoc loquere eis et dices ad eos: Haec dicit Dominus Deus: Omnis homo de domo Israel, qui posuerit idola sua in corde suo et scandalum iniquitatis suae statuerit contra faciem suam et venerit ad prophetam interrogans per eum me, ego Dominus respondebo ei per me pro multitudine idolorum suorum, 
Ezekiel 14 5 ut capiam domum Israel in corde suo, quo recesserunt a me in cunctis idolis suis.
Ezekiel 14 6 Propterea dic ad domum Israel: Haec dicit Dominus Deus: Convertimini et recedite ab idolis vestris et ab universis contaminationibus vestris avertite facies vestras. 
Ezekiel 14 7 Quia omnis homo de domo Israel et de advenis, quicumque advena fuerit in Israel, si alienatus fuerit a me et posuerit idola sua in corde suo et scandalum iniquitatis suae statuerit contra faciem suam et venerit ad prophetam, ut interroget per eum me, ego Dominus respondebo ei per me; 
Ezekiel 14 8 et ponam faciem meam contra hominem illum et faciam eum in exemplum et in proberbium et disperdam eum de medio populi mei, et scietis quia ego Dominus. 
Ezekiel 14 9 Et propheta cum erraverit et locutus fuerit verbum, ego Dominus decepi prophetam illum et extendam manum meam contra eum et delebo eum de medio populi mei Israel. 
Ezekiel 14 10 Et portabunt iniquitatem suam: sicut iniquitas interrogantis, sic et iniquitas prophetae erit, 
Ezekiel 14 11 ut non erret ultra domus Israel a me neque polluatur in universis praevaricationibus suis, sed sit mihi in populum, et ego sim eis in Deum ”, ait Dominus Deus.
Ezekiel 14 12 Et factus est sermo Domini ad me dicens: 
Ezekiel 14 13 “ Fili hominis, terra cum peccaverit mihi, ut praevaricetur praevaricans, extendam manum meam super eam et conteram virgam panis eius et immittam in eam famem et interficiam de ea hominem et iumentum; 
Ezekiel 14 14 et si fuerint tres viri isti in medio eius, Noe, Danel et Iob, ipsi iustitia sua liberabunt animas suas, ait Dominus Deus. 
Ezekiel 14 15 Quod si et bestias pessimas induxero super terram, ut absque liberis faciant eam, et fuerit deserta, in qua nullus pertranseat propter bestias, 
Ezekiel 14 16 tres viri isti si fuerint in ea, vivo ego, dicit Dominus Deus, quia nec filios nec filias liberabunt, sed ipsi soli liberabuntur, terra autem desolabitur. 
Ezekiel 14 17 Vel si gladium induxero super terram illam et dixero gladio: Transi per terram, et interfecero de ea hominem et iumentum, 
Ezekiel 14 18 et tres viri isti fuerint in medio eius, vivo ego, dicit Dominus Deus, non liberabunt filios neque filias, sed ipsi soli liberabuntur. 
Ezekiel 14 19 Vel si pestilentiam immisero super terram illam et effudero indignationem meam super eam in sanguine, ut auferam ex ea hominem et iumentum, 
Ezekiel 14 20 et Noe et Danel et Iob fuerint in medio eius, vivo ego, dicit Dominus Deus, quia filium et filiam non liberabunt, sed ipsi iustitia sua liberabunt animas suas.
Ezekiel 14 21 Quoniam haec dicit Dominus Deus: Quod si et quattuor iudicia mea pessima, gladium et famem et bestias malas et pestilentiam misero in Ierusalem, ut interficiam de ea hominem et pecus, 
Ezekiel 14 22 tamen relinquetur in ea salvatio educentium filios et filias: ecce ipsi egredientur ad vos, et videbitis viam eorum et opera eorum et consolabimini super malo, quod induxi in Ierusalem in omnibus, quae importavi super eam. 
Ezekiel 14 23 Et consolabuntur vos, cum videritis viam eorum et opera eorum, et cognoscetis quod non frustra fecerim omnia, quae feci in ea ”, ait Dominus Deus.
Ezekiel 15 1 Et factus est sermo Domini ad me dicens:
Ezekiel 15 2 “ Fili hominis, quid habet lignum vitis prae omnibus lignis sarmentorum, quae sunt inter ligna silvarum?
Ezekiel 15 3 Numquid tolletur de ea lignum, ut fiat opus, aut fabricabitur de ea paxillus, ut dependeat in eo quodcumque vas?
Ezekiel 15 4 Ecce igni datum est in escam, utramque partem eius consumpsit ignis, et medietas eius adusta est; numquid utile erit ad opus?
Ezekiel 15 5 Etiam cum esset integrum, non erat aptum ad opus; quanto magis cum ignis illud devoraverit et combusserit, nihil ex eo fiet operis.
Ezekiel 15 6 Propterea haec dicit Dominus Deus: Quomodo lignum vitis inter ligna silvarum, quod dedi igni ad devorandum, sic tradam habitatores Ierusalem.
Ezekiel 15 7 Et ponam faciem meam in eos: de igne egressi sunt, et ignis consumet eos. Et scietis quia ego Dominus, cum posuero faciem meam in eos
Ezekiel 15 8 et dedero terram inviam et desolatam, eo quod praevaricatores exstiterint ”, dicit Dominus Deus.
Ezekiel 16 1 Et factus est sermo Domini ad me dicens: 
Ezekiel 16 2 “ Fili hominis, notas fac Ierusalem abominationes suas 
Ezekiel 16 3 et dices: Haec dicit Dominus Deus ad Ierusalem: Radix tua et generatio tua de terra Chanaan, pater tuus Amorraeus et mater tua Hetthaea. 
Ezekiel 16 4 Et quando nata es, in die ortus tui non est praecisus umbilicus tuus, et in aqua non es lota in emundationem nec sale salita nec involuta pannis. 
Ezekiel 16 5 Non pepercit super te oculus, ut faceret tibi unum de his, miseratus tui, sed proiecta es super faciem terrae in abiectione animae tuae in die, qua nata es.
Ezekiel 16 6 Praeteriens autem te, vidi te palpitare in sanguine tuo et dixi tibi, cum esses in sanguine tuo: Vive. Dixi, inquam, tibi: In sanguine tuo vive. 
Ezekiel 16 7 Crescentem quasi germen agri dedi te, et crevisti et grandis effecta es et pervenisti ad mundum muliebrem: ubera tua intumuerunt, et pilus tuus germinavit; sed eras nuda et confusione plena. 
Ezekiel 16 8 Et transivi per te et vidi te; et ecce tempus tuum, tempus amantium. Et expandi amictum meum super te et operui ignominiam tuam; et iuravi tibi et ingressus sum pactum tecum, ait Dominus Deus, et facta es mea. 
Ezekiel 16 9 Et lavi te aqua et emundavi sanguinem tuum ex te et unxi te oleo; 
Ezekiel 16 10 et vestivi te discoloribus et calceavi te calceis corii delphini et cinxi te bysso et indui te serico. 
Ezekiel 16 11 Et ornavi te ornamento et dedi armillas in manibus tuis et torquem circa collum tuum; 
Ezekiel 16 12 et dedi inaurem super os tuum et circulos auribus tuis et coronam decoris in capite tuo. 
Ezekiel 16 13 Et ornata es auro et argento et vestita es bysso et serico et multicoloribus. Similam et mel et oleum comedisti et decora facta es vehementer nimis et apta ad regnum. 
Ezekiel 16 14 Et egressum est nomen tuum in gentes propter speciem tuam, quia perfecta eras in decore meo, quem posueram super te, dicit Dominus Deus.
Ezekiel 16 15 Et habens fiduciam in pulchritudine tua fornicata es in nomine tuo et exposuisti fornicationem tuam omni transeunti, quisquis fuerit. 
Ezekiel 16 16 Et sumens de vestimentis tuis fecisti tibi excelsa variegata et fornicata es super eis, sicut non est factum neque futurum est. 
Ezekiel 16 17 Et tulisti vasa decoris tui de auro meo atque argento meo, quae dedi tibi, et fecisti tibi imagines masculinas et fornicata es in eis. 
Ezekiel 16 18 Et sumpsisti vestimenta tua multicoloria et operuisti illas et oleum meum et thymiama meum posuisti coram eis. 
Ezekiel 16 19 Et panem meum, quem dedi tibi, similam et oleum et mel, quibus enutrivi te, posuisti in conspectu eorum in odorem suavitatis, et factum est, ait Dominus Deus.
Ezekiel 16 20 Et tulisti filios tuos et filias tuas, quas generasti mihi, et immolasti eis ad devorandum. Numquid parva est fornicatio tua? 
Ezekiel 16 21 Immolasti filios meos et dedisti illos consecrans eis. 
Ezekiel 16 22 Et post omnes abominationes tuas et fornicationes non es recordata dierum adulescentiae tuae, quando eras nuda et confusione plena, palpitans in sanguine tuo.
Ezekiel 16 23 Et accidit post omnem malitiam tuam — vae, vae tibi!, ait Dominus Deus — 
Ezekiel 16 24 et aedificasti tibi fornicem et fecisti tibi excelsum in cunctis plateis; 
Ezekiel 16 25 ad omne caput viae aedificasti locum elevatum tuum et abominabilem fecisti decorem tuum et divisisti pedes tuos omni transeunti et multiplicasti fornicationes tuas. 
Ezekiel 16 26 Et fornicata es cum filiis Aegypti vicinis tuis magnorum membrorum et multiplicasti fornicationem tuam ad irritandum me. 
Ezekiel 16 27 Ecce ego extendi manum meam super te et imminui portionem tuam et dedi te in animam odientium te, filiarum Palaestinarum, quae erubescunt in via tua scelerata.
Ezekiel 16 28 Et fornicata es in filiis Assyriorum, eo quod necdum fueris expleta; et, postquam fornicata es, nec sic es satiata. 
Ezekiel 16 29 Et multiplicasti fornicationem tuam usque ad terram mercatorum Chaldaeam, et nec sic satiata es. 
Ezekiel 16 30 In quo mundabo cor tuum, ait Dominus Deus, cum faceres omnia haec opera mulieris meretricis et procacis? 
Ezekiel 16 31 Quia fabricasti fornicem tuum in capite omnis viae et excelsum tuum fecisti in omni platea; nec facta es quasi meretrix, quia sprevisti pretium. 
Ezekiel 16 32 Mulier adultera loco viri sui accipit alienos. 
Ezekiel 16 33 Omnibus meretricibus dantur mercedes, tu autem dedisti mercedes cunctis amatoribus tuis et donabas eis, ut intrarent ad te undique ad fornicandum tecum. 
Ezekiel 16 34 Factumque in te est contra consuetudinem mulierum in fornicationibus tuis, et post te non sunt fornicati; in eo enim quod dedisti mercedes et mercedes non accepisti, factum est in te contrarium.
Ezekiel 16 35 Propterea, meretrix, audi verbum Domini. 
Ezekiel 16 36 Haec dicit Dominus Deus: Quia effusum est aes tuum, et revelata est ignominia tua in fornicationibus tuis ad amatores tuos et ad omnia idola abominabilia tua, in sanguine filiorum tuorum, quos dedisti eis, 
Ezekiel 16 37 ideo ecce ego congregabo omnes amatores tuos, quibus iucunda fuisti, et omnes, quos dilexisti, cum universis, quos oderas; et congregabo eos super te undique et nudabo ignominiam tuam coram eis, et videbunt omnem turpitudinem tuam. 
Ezekiel 16 38 Et iudicabo te iudiciis adulterarum et effundentium sanguinem et dabo te in sanguinem furoris et zeli. 
Ezekiel 16 39 Et dabo te in manus eorum, et destruent fornicem tuum et demolientur excelsa tua et denudabunt te vestimentis tuis et auferent vasa decoris tui et derelinquent te nudam plenamque ignominia. 
Ezekiel 16 40 Et convocabunt contra te congregationem et lapidabunt te lapidibus et trucidabunt te gladiis suis. 
Ezekiel 16 41 Et comburent domos tuas igni et facient in te iudicia in oculis mulierum plurimarum; et faciam ut desinas fornicari, et mercedes ultra non dabis. 
Ezekiel 16 42 Et satiabo indignationem meam in te, et auferetur zelus meus a te; et quiescam nec irascar amplius. 
Ezekiel 16 43 Eo quod non fueris recordata dierum adulescentiae tuae et provocasti me in omnibus his, propterea et ego vias tuas in capite tuo dabo, ait Dominus Deus, et non feci iuxta scelera tua in omnibus abominationibus tuis.
Ezekiel 16 44 Ecce omnis, qui dicit vulgo proverbium in te, assumet illud dicens: “Sicut mater, ita et filia eius”. 
Ezekiel 16 45 Filia matris tuae es tu, quae sprevit virum suum et filios suos; et soror sororum tuarum es tu, quae spreverunt viros suos et filios suos. Mater vestra Hetthaea, et pater vester Amorraeus. 
Ezekiel 16 46 Et soror tua maior Samaria, ipsa et filiae eius, quae habitat ad sinistram tuam; soror autem tua minor te, quae habitat a dextris tuis, Sodoma et filiae eius. 
Ezekiel 16 47 Sed nec in viis earum ambulasti neque secundum scelera earum fecisti; quasi parum fuisset, sceleratiora fecisti illis in omnibus viis tuis. 
Ezekiel 16 48 Vivo ego, dicit Dominus Deus, non fecit Sodoma soror tua, ipsa et filiae eius, sicut fecisti tu et filiae tuae. 
Ezekiel 16 49 Ecce haec fuit iniquitas Sodomae, sororis tuae: superbia, saturitas panis et securum otium erat ei et filiabus eius, et manum egeni et pauperis non sustentabant; 
Ezekiel 16 50 et elevatae sunt et fecerunt abominationes coram me, et abstuli eas, sicut vidisti. 
Ezekiel 16 51 Et Samaria dimidium peccatorum tuorum non peccavit, sed vicisti eas sceleribus tuis et iustificasti sorores tuas in omnibus abominationibus tuis, quas operata es.
Ezekiel 16 52 Ergo et tu porta confusionem tuam, quae absolvisti sorores tuas peccatis tuis, sceleratius agens quam illae; iustificatae sunt enim a te. Ergo et tu confundere et porta ignominiam tuam, quae iustificasti sorores tuas. 
Ezekiel 16 53 Et convertam sortem earum, sortem Sodomorum cum filiabus suis et sortem Samariae et filiarum eius; et convertam sortem tuam in medio earum, 
Ezekiel 16 54 ut portes ignominiam tuam et confundaris in omnibus, quae fecisti consolans eas. 
Ezekiel 16 55 Et soror tua Sodoma et filiae eius revertentur ad pristinum statum suum, et Samaria et filiae eius revertentur ad pristinum statum suum, et tu et filiae tuae revertimini ad pristinum statum vestrum. 
Ezekiel 16 56 Nonne fuit Sodoma, soror tua, in fabulam in ore tuo in die superbiae tuae, 
Ezekiel 16 57 antequam revelaretur malitia tua, sicut hoc tempore tu es in opprobrium filiarum Syriae et cunctarum in circuitu tuo filiarum Palaestinarum, quae ambiunt te per gyrum? 
Ezekiel 16 58 Scelus tuum et ignominiam tuam tu portabis, ait Dominus.
Ezekiel 16 59 Quia haec dicit Dominus Deus: Et faciam tibi, sicut fecisti, qui despexisti iuramentum, ut irritum faceres pactum.
Ezekiel 16 60 Et recordabor ego pacti mei tecum in diebus adulescentiae tuae et suscitabo tibi pactum sempiternum. 
Ezekiel 16 61 Et recordaberis viarum tuarum et confunderis, cum receperis sorores tuas te maiores cum minoribus tuis, et dabo eas tibi in filias sed non ex pacto tuo. 
Ezekiel 16 62 Et suscitabo ego pactum meum tecum, et scies quia ego Dominus, 
Ezekiel 16 63 ut recorderis et confundaris, et non sit tibi ultra aperire os prae confusione tua, cum placatus fuero tibi in omnibus, quae fecisti ”, ait Dominus Deus.
Ezekiel 17 1 Et factum est verbum Do mini ad me dicens: 
Ezekiel 17 2 “Fili ho minis, propone aenigma et narra parabolam ad domum Israel 
Ezekiel 17 3 et dices: Haec dicit Dominus Deus: Aquila grandis magnarum alarum, longo pennarum ductu, plena plumis et varietate, venit ad Libanum et tulit cacumen cedri;
Ezekiel 17 4 summitatem frondium eius avellit et transportavit eam in terram Chanaan, in urbem negotiatorum posuit illam.
Ezekiel 17 5 Et tulit de semine terrae et posuit illud in terra pro semine, super aquas multas, quasi salicem posuit illud,
Ezekiel 17 6 ut germinaret et cresceret in vineam latiorem humili statura, respicientibus ramis eius ad illam, et radices eius sub illa essent. Facta est ergo vinea et fructificavit in palmites et emisit propagines.
Ezekiel 17 7 Et fuit aquila altera grandis, magnis alis multisque plumis; et ecce vinea ista, quasi mittens radices suas ad eam, palmites suos extendit ad illam, ut irrigaret eam abundantius quam areolae, in quibus erat plantata.
Ezekiel 17 8 In terra bona super aquas multas plantata est, ut faciat frondes et portet fructum et sit in vineam grandem.
Ezekiel 17 9 Dic: Haec dicit Dominus Deus: Ergone prosperabitur? Nonne radices eius evellet et fructum eius distringet, et marcescent omnia recentia germina eius, et arescet? Et non opus erit brachio grandi neque populo multo, ut evellat eam radicitus.
Ezekiel 17 10 Ecce plantata est; ergone prosperabitur? Nonne, cum tetigerit eam ventus urens, siccabitur et in areis, in quibus germinaverat, arescet? ”.
Ezekiel 17 11 Et factum est verbum Domini ad me dicens: 
Ezekiel 17 12 “ Dic ad domum exasperantem: Nescitis quid ista significent? Dic: Ecce venit rex Babylonis Ierusalem et assumpsit regem et principes eius et adduxit eos ad semetipsum in Babylonem; 
Ezekiel 17 13 et tulit de semine regni pepigitque cum eo foedus et accepit ab eo iusiurandum, sed et fortes terrae sustulit, 
Ezekiel 17 14 ut esset regnum humile et non elevaretur, sed custodiret pactum eius et servaret illud. 
Ezekiel 17 15 Qui recedens ab eo, misit nuntios ad Aegyptum, ut daret sibi equos et populum multum. Numquid prosperabitur vel consequetur salutem, qui fecit haec? Et, qui dissolvit pactum, numquid effugiet? 
Ezekiel 17 16 Vivo ego, dicit Dominus Deus, quoniam in loco regis, qui constituit eum regem, cuius fecit irritum iuramentum et solvit pactum, quod habebat cum eo, in medio Babylonis morietur. 
Ezekiel 17 17 Et non in exercitu grandi neque in populo multo adiuvabit eum pharao in proelio, in iactu aggeris et in exstructione munitionum, ut interficiat animas multas. 
Ezekiel 17 18 Spreverat enim iuramentum, ut solveret foedus, et ecce dedit manum suam et, cum omnia haec fecerit, non effugiet.
Ezekiel 17 19 Propterea haec dicit Dominus Deus: Vivo ego, quoniam iuramentum meum, quod sprevit, et foedus meum, quod praevaricatus est, ponam in caput eius 
Ezekiel 17 20 et expandam super eum rete meum, et comprehendetur tendicula mea, et adducam eum in Babylonem et iudicabo illum ibi in praevaricatione, qua praevaricatus est in me. 
Ezekiel 17 21 Et omnes electi eius in universo agmine suo gladio cadent; residui autem in omnem ventum dispergentur, et scietis quia ego Dominus locutus sum.
Ezekiel 17 22 Haec dicit Dominus Deus: Et sumam ego de cacumine cedri sublimis et ponam; de vertice ramorum eius tenerum distringam et plantabo super montem excelsum et eminentem.
Ezekiel 17 23 In monte sublimi Israel plantabo illud; et erumpet in germen et faciet fructum et erit in cedrum magnam; et habitabunt sub ea omnes volucres, et universum volatile sub umbra frondium eius nidificabit.
Ezekiel 17 24 Et scient omnia ligna regionis quia ego Dominus humiliavi lignum sublime et exaltavi lignum humile et siccavi lignum viride et frondere feci lignum aridum. Ego Dominus locutus sum et feci ”. 
Ezekiel 18 1 Et factus est sermo Domini ad me dicens: 
Ezekiel 18 2 “Quid est vo bis quod vulgo dicitis proverbium istud in terra Israel dicentes: “Patres comederunt uvam acerbam, et dentes filiorum obstupescunt”?
Ezekiel 18 3 Vivo ego, dicit Dominus Deus, non dicetis ultra hoc proverbium in Israel. 
Ezekiel 18 4 Ecce omnes animae meae sunt: ut anima patris, ita et anima filii mea est; anima, quae peccaverit, ipsa morietur. 
Ezekiel 18 5 Et vir, si fuerit iustus et fecerit iudicium et iustitiam, 
Ezekiel 18 6 in montibus non comederit et oculos suos non levaverit ad idola domus Israel et uxorem proximi sui non violaverit et ad mulierem menstruatam non accesserit 
Ezekiel 18 7 et hominem non afflixerit, pignus debitori reddiderit, per vim nihil rapuerit, panem suum esurienti dederit et nudum operuerit vestimento, 
Ezekiel 18 8 ad usuram non commodaverit et fenus non acceperit, ab iniquitate averterit manum suam, iudicium verum fecerit inter virum et virum, 
Ezekiel 18 9 in praeceptis meis ambulaverit et iudicia mea custodierit, ut faciat veritatem, hic iustus est, vita vivet, ait Dominus Deus.
Ezekiel 18 10 Quod si genuerit filium latronem, effundentem sanguinem et facientem unum de istis, 
Ezekiel 18 11 cum ipse haec omnia non fecerit, et etiam in montibus comedentem et uxorem proximi sui polluentem, 
Ezekiel 18 12 egenum et pauperem affligentem, rapientem rapinas, pignus non reddentem et ad idola levantem oculos suos, abominationem facientem, 
Ezekiel 18 13 ad usuram dantem et fenus accipientem, numquid vivet? Non vivet. Cum universa detestanda haec fecerit, morte morietur; sanguis eius in ipso erit.
Ezekiel 18 14 Quod si genuerit filium, qui videns omnia peccata patris sui, quae fecit, timuerit et non fecerit simile eis: 
Ezekiel 18 15 super montes non comederit et oculos suos non levaverit ad idola domus Israel et uxorem proximi sui non violaverit 
Ezekiel 18 16 et virum non afflixerit, pignus non retinuerit et rapinam non rapuerit, panem suum esurienti dederit et nudum operuerit vestimento, 
Ezekiel 18 17 ab iniuria averterit manum suam, usuram et fenus non acceperit, iudicia mea fecerit, in praeceptis meis ambulaverit, hic non morietur in iniquitate patris sui, sed vita vivet. 
Ezekiel 18 18 Pater eius, quia calumniatus est et fecit rapinas nec bonum operatus est in medio populi sui, ecce mortuus est in iniquitate sua. 
Ezekiel 18 19 Et dicitis: “Quare non portavit filius iniquitatem patris?”. Videlicet, quia filius iudicium et iustitiam operatus est, omnia praecepta mea custodivit et fecit illa, vivet vita. 
Ezekiel 18 20 Anima, quae peccaverit, ipsa morietur; filius non portabit iniquitatem patris, et pater non portabit iniquitatem filii. Iustitia iusti super eum erit, et impietas impii erit super eum.
Ezekiel 18 21 Si autem impius egerit paenitentiam ab omnibus peccatis suis, quae operatus est, et custodierit universa praecepta mea et fecerit iudicium et iustitiam, vita vivet, non morietur. 
Ezekiel 18 22 Omnes iniquitates eius, quas operatus est, non memorabuntur ei; in iustitia sua, quam operatus est, vivet. 
Ezekiel 18 23 Numquid voluntatis meae est mors impii, dicit Dominus Deus, et non ut convertatur a viis suis et vivat?
Ezekiel 18 24 Si autem averterit se iustus a iustitia sua et fecerit iniquitatem secundum omnes abominationes, quas operari solet impius, numquid vivet? Omnes iustitiae eius, quas fecerat, non recordabuntur; in praevaricatione, qua praevaricatus est, et in peccato suo, quod peccavit, in ipsis morietur. 
Ezekiel 18 25 Et dixistis: “Non est aequa via Domini”. Audite ergo, domus Israel: Numquid via mea non est aequa, et non magis viae vestrae pravae sunt? 
Ezekiel 18 26 Cum enim averterit se iustus a iustitia sua et fecerit iniquitatem, morietur; in iniustitia, quam operatus est, morietur. 
Ezekiel 18 27 Et cum averterit se impius ab impietate sua, quam operatus est, et fecerit iudicium et iustitiam, ipse animam suam vivificabit; 
Ezekiel 18 28 considerans enim et avertens se ab omnibus iniquitatibus suis, quas operatus est, vita vivet, non morietur. 
Ezekiel 18 29 Et dicunt domus Israel: “Non est aequa via Domini”. Numquid viae meae non sunt aequae, domus Israel, et non magis viae vestrae pravae?
Ezekiel 18 30 Idcirco unumquemque iuxta vias suas iudicabo, domus Israel, ait Dominus Deus. Convertimini et agite paenitentiam ab omnibus iniquitatibus vestris, et non erit vobis in scandalum iniquitatis. 
Ezekiel 18 31 Proicite a vobis omnes praevaricationes vestras, in quibus praevaricati estis, et facite vobis cor novum et spiritum novum. Et quare moriemini, domus Israel? 
Ezekiel 18 32 Quia nolo mortem morientis, dicit Dominus Deus. Revertimini et vivite.
Ezekiel 19 1 Et tu, assume planctum super principes Israel 
Ezekiel 19 2 et dices: Qualis erat mater tua leaena inter leones! Cubavit in medio leunculorum, enutrivit catulos suos.
Ezekiel 19 3 Et educavit unum de leunculis suis; leo factus est et didicit capere praedam, homines devoravit.
Ezekiel 19 4 Et convocaverunt contra eum gentes, in fovea earum captus est; et adduxerunt eum in circulis in terram Aegypti.
Ezekiel 19 5 Quae cum vidisset quoniam exspectaverat, et perierat spes eius, tulit alium de leunculis suis, leonem constituit eum.
Ezekiel 19 6 Qui incedebat inter leones, factus est leo et didicit praedam capere, homines devoravit;
Ezekiel 19 7 et fregit arces eorum et civitates eorum vastavit. Et obstupuit terra et plenitudo eius a voce rugitus illius.
Ezekiel 19 8 Et convenerunt adversum eum gentes undique de provinciis et expanderunt super eum rete suum, in fovea earum captus est.
Ezekiel 19 9 Et miserunt eum in caveam in circulis et adduxerunt eum ad regem Babylonis; qui misit eum in carcerem, ne audiretur vox eius ultra super montes Israel.
Ezekiel 19 10 Mater tua vineae assimilabatur super aquam plantata. Fructus eius et frondes eius creverunt ex aquis multis;
Ezekiel 19 11 et factae sunt ei virgae solidae in sceptra dominantium, et exaltata est statura eius usque in nubes, et apparuit in altitudine sua, in multitudine palmitum suorum.
Ezekiel 19 12 Et evulsa est in ira in terramque proiecta, et ventus urens siccavit fructum eius; abrepta et arefacta est virga roboris eius, ignis comedit eam.
Ezekiel 19 13 Et nunc transplantata est in desertum, in terra invia et sitienti.
Ezekiel 19 14 Et egressus est ignis de virga ramorum eius, qui fructum eius comedit; et non fuit in ea virga fortis, sceptrum regni ”. Planctus est, et erit in planctum.
Ezekiel 20 1 Et factum est in anno sep timo, in quinto mense, in de cima mensis, venerunt viri de senioribus Israel, ut interrogarent Dominum, et sederunt coram me. 
Ezekiel 20 2 Et factus est sermo Domini ad me dicens: 
Ezekiel 20 3 “ Fili hominis, loquere senioribus Israel et dices ad eos: Haec dicit Dominus Deus: Num ad interrogandum me vos venistis? Vivo ego, quia non respondebo vobis, ait Dominus Deus. 
Ezekiel 20 4 Numquid iudicabis eos, numquid iudicabis, fili hominis? Abominationes patrum eorum ostende eis.
Ezekiel 20 5 Et dices ad eos: Haec dicit Dominus Deus: In die qua elegi Israel et levavi manum meam pro stirpe domus Iacob et apparui eis in terra Aegypti et levavi manum meam pro eis dicens: Ego Dominus Deus vester; 
Ezekiel 20 6 in die illa levavi manum meam pro eis, ut educerem eos de terra Aegypti in terram, quam provideram eis fluentem lacte et melle, quae est egregia inter omnes terras. 
Ezekiel 20 7 Et dixi ad eos: Unusquisque abominationes oculorum suorum abiciat, et in idolis Aegypti nolite pollui: ego Dominus Deus vester. 
Ezekiel 20 8 Et irritaverunt me nolueruntque me audire; unusquisque abominationes oculorum suorum non proiecit, nec idola Aegypti reliquerunt. Et dixi, ut effunderem indignationem meam super eos et consummarem iram meam in eis in medio terrae Aegypti. 
Ezekiel 20 9 Et feci propter nomen meum, ut non violaretur coram gentibus, in quarum medio erant, et inter quas apparui eis, ut educerem eos de terra Aegypti.
Ezekiel 20 10 Eduxi ergo eos de terra Aegypti et duxi in desertum. 
Ezekiel 20 11 Et dedi eis praecepta mea et iudicia mea ostendi eis, quae faciat homo et vivat in eis.
Ezekiel 20 12 Insuper et sabbata mea dedi eis, ut essent signum inter me et eos, et scirent quia ego Dominus sanctificans eos. 
Ezekiel 20 13 Et irritaverunt me domus Israel in deserto: in praeceptis meis non ambulaverunt et iudicia mea proiecerunt, quae faciens homo vivet in eis, et sabbata mea violaverunt vehementer. Dixi ergo, ut effunderem furorem meum super eos in deserto et consumerem eos. 
Ezekiel 20 14 Et feci propter nomen meum, ne violaretur coram gentibus, de quibus eduxi eos in conspectu earum. 
Ezekiel 20 15 Attamen ego levavi quoque manum meam super eos in deserto, ne inducerem eos in terram, quam dedi eis fluentem lacte et melle, praecipuam terrarum omnium; 
Ezekiel 20 16 quia iudicia mea proiecerunt et in praeceptis meis non ambulaverunt et sabbata mea violaverunt, post idola enim sua cor eorum gradiebatur. 
Ezekiel 20 17 Et pepercit oculus meus super eos, ut non interficerem eos; nec consumpsi eos in deserto.
Ezekiel 20 18 Dixi autem ad filios eorum in solitudine: In praeceptis patrum vestrorum nolite incedere nec iudicia eorum custodiatis nec in idolis eorum polluamini. 
Ezekiel 20 19 Ego Dominus Deus vester. In praeceptis meis ambulate et iudicia mea custodite et facite ea 
Ezekiel 20 20 et sabbata mea sanctificate, ut sint signum inter me et vos, et sciatur quia ego Dominus Deus vester. 
Ezekiel 20 21 Et exacerbaverunt me filii; in praeceptis meis non ambulaverunt et iudicia mea non custodierunt, ut facerent ea, quae cum fecerit homo, vivet in eis, et sabbata mea violaverunt. Et comminatus sum, ut effunderem furorem meum super eos et consummarem iram meam in eis in deserto. 
Ezekiel 20 22 Averti autem manum meam et feci propter nomen meum, ut non violaretur coram gentibus, de quibus eduxi eos in oculis earum. 
Ezekiel 20 23 Iterum levavi manum meam in eos in solitudine, ut dispergerem illos in nationes et ventilarem in terras, 
Ezekiel 20 24 eo quod iudicia mea non fecissent et praecepta mea reprobassent et sabbata mea violassent et post idola patrum suorum fuissent oculi eorum. 
Ezekiel 20 25 Ergo et ego dedi eis praecepta non bona et iudicia, in quibus non vivent; 
Ezekiel 20 26 et pollui eos in muneribus suis, cum offerrent omne, quod aperit vulvam, ut horrorem eis incuterem, et sciant quia ego Dominus.
Ezekiel 20 27 Quam ob rem loquere ad domum Israel, fili hominis, et dices ad eos: Haec dicit Dominus Deus: Adhuc et in hoc blasphemaverunt me patres vestri, cum sprevissent me contemnentes, 
Ezekiel 20 28 et induxissem eos in terram, super quam levavi manum meam, ut darem eis. Viderunt omnem collem excelsum et omne lignum nemorosum et immolaverunt ibi victimas suas et dederunt ibi irritationem oblationis suae et posuerunt ibi odorem suavitatis suae et libaverunt libationes suas. 
Ezekiel 20 29 Et dixi ad eos: Quid est excelsum, ad quod vos ingredimini? Et vocatum est nomen eius Excelsum usque ad hanc diem.
Ezekiel 20 30 Propterea dic ad domum Israel: Haec dicit Dominus Deus: Certe in via patrum vestrorum vos polluimini et post offendicula eorum vos fornicamini 
Ezekiel 20 31 et in oblatione donorum vestrorum, cum traducitis filios vestros per ignem; vos polluimini in omnibus idolis vestris usque hodie, et ego respondebo vobis, domus Israel? Vivo ego, dicit Dominus Deus, quia non respondebo vobis. 
Ezekiel 20 32 Neque cogitatio mentis vestrae fiet dicentium: “Erimus sicut gentes et sicut cognationes terrarum, ut colamus ligna et lapides”.
Ezekiel 20 33 Vivo ego, dicit Dominus Deus, quoniam in manu forti et brachio extento et in furore effuso regnabo super vos. 
Ezekiel 20 34 Et educam vos de populis et congregabo vos de terris, in quibus dispersi estis; in manu valida et brachio extento et in furore effuso. 
Ezekiel 20 35 Et adducam vos in desertum populorum et iudicio contendam vobiscum ibi facie ad faciem. 
Ezekiel 20 36 Sicut iudicio contendi adversum patres vestros in deserto terrae Aegypti, sic iudicio contendam vobiscum, dicit Dominus Deus, 
Ezekiel 20 37 et transire vos faciam sub baculo meo et inducam vos in vinculis foederis. 
Ezekiel 20 38 Et segregabo de vobis transgressores et impios et de terra incolatus eorum educam eos, et terram Israel non ingredientur, et scietis quia ego Dominus. 
Ezekiel 20 39 Et vos, domus Israel, haec dicit Dominus Deus: Singuli post idola vestra ambulate et servite eis. Sed postea nonne audietis me et nomen meum sanctum non polluetis ultra in muneribus vestris et in idolis vestris? 
Ezekiel 20 40 In monte enim sancto meo, in monte excelso Israel, ait Dominus Deus, ibi serviet mihi omnis domus Israel: omnes, inquam, in terra, in qua placebunt mihi; et ibi quaeram donaria vestra et primitias oblationum vestrarum in omnibus sanctificationibus vestris. 
Ezekiel 20 41 In odorem suavitatis suscipiam vos, cum eduxero vos de populis et congregavero vos de terris, in quas dispersi estis, et sanctificabor in vobis in oculis nationum. 
Ezekiel 20 42 Et scietis quia ego Dominus, cum induxero vos ad terram Israel, in terram, pro qua levavi manum meam, ut darem eam patribus vestris. 
Ezekiel 20 43 Et recordabimini ibi viarum vestrarum et omnium scelerum vestrorum, quibus polluti estis, et displicebitis vobis in conspectu vestro in omnibus malitiis vestris, quas fecistis. 
Ezekiel 20 44 Et scietis quia ego Dominus, cum benefecero vobis propter nomen meum, non secundum vias vestras malas neque secundum scelera vestra pessima, domus Israel ”, ait Dominus Deus.
Ezekiel 21 1 Et factus est sermo Domini ad me dicens: 
Ezekiel 21 2 “ Fili hominis, pone faciem tuam contra meridiem et stilla ad austrum et propheta ad saltum agri Nageb. 
Ezekiel 21 3 Et dices saltui Nageb: Audi verbum Domini. Haec dicit Dominus Deus: Ecce ego succendam in te ignem, et comburet in te omne lignum viride et omne lignum aridum; non exstinguetur flamma succensionis, et comburetur in ea omnis facies ab austro usque ad aquilonem. 
Ezekiel 21 4 Et videbit universa caro quia ego Domínus succendi eam, nec exstinguetur ”. 
Ezekiel 21 5 Et dixi: “ Heu, Domine Deus! Ipsi dicunt de me: “Numquid non per parabolas loquitur iste?” ”.
Ezekiel 21 6 Et factus est sermo Domini ad me dicens: 
Ezekiel 21 7 “ Fili hominis, pone faciem tuam ad Ierusalem et stilla ad sanctuaria et propheta contra humum Israel. 
Ezekiel 21 8 Et dices terrae Israel: Haec dicit Dominus Deus: Ecce ego ad te, et eiciam gladium meum de vagina sua et occidam in te iustum et impium. 
Ezekiel 21 9 Pro eo autem quod occidi in te iustum et impium, idcirco egredietur gladius meus de vagina sua ad omnem carnem, ab austro ad aquilonem, 
Ezekiel 21 10 ut sciat omnis caro quia ego Dominus eduxi gladium meum de vagina sua irrevocabilem.
Ezekiel 21 11 Et tu, fili hominis, ingemisce in contritione lumborum et in amaritudinibus ingemisce coram eis. 
Ezekiel 21 12 Cumque dixerint ad te: “Quare tu gemis?”, dices: Pro auditu quia venit et tabescet omne cor, et dissolventur universae manus, et infirmabitur omnis spiritus, et per cuncta genua fluent aquae; ecce venit et fiet ”, ait Dominus Deus.
Ezekiel 21 13 Et factus est sermo Domini ad me dicens: 
Ezekiel 21 14 “ Fili hominis, propheta et dices: Haec dicit Dominus Deus: Loquere: Gladius, gladius exacutus est et etiam limatus;
Ezekiel 21 15 ut caedat victimas exacutus est, ut splendeat limatus est.
Ezekiel 21 16 Et datus est ad levigandum, ut teneatur manu. Iste exacutus est gladius et iste limatus, ut sit in manu interficientis.
Ezekiel 21 17 Clama et ulula, fili hominis, quia hic directus est in populum meum, hic in cunctos duces Israel, qui gladio traditi sunt cum populo meo.
Ezekiel 21 18 Idcirco plaude super femur, quia probatio est, dicit Dominus Deus.
Ezekiel 21 19 Tu ergo, fili hominis, propheta et percute manu ad manum. Et duplicetur gladius, ac triplicetur gladius interfectorum: hic est gladius occisionis magnae, qui eos circumdat,
Ezekiel 21 20 ut cor tabescat, et multiplicentur corruentes. In omnibus portis eorum dedi occisionem gladii: eheu, facti acuti et limati ad fulgendum, politi ad caedem!
Ezekiel 21 21 “Exacuere, vade ad dexteram sive ad sinistram, quocumque acies tuae sunt destinatae”.
Ezekiel 21 22 Quin et ego plaudam manu ad manum et saturabo indignationem meam, ego Dominus locutus sum ”.
Ezekiel 21 23 Et factus est sermo Domini ad me dicens: 
Ezekiel 21 24 “Et tu, fili hominis, pone tibi duas vias, ut veniat gladius regis Babylonis: de terra una egrediantur ambae; et indicem statue, in capite viae civitatis statue. 
Ezekiel 21 25 Viam pones, quo veniat gladius, ad Rabba filiorum Ammon et ad Iudam in Ierusalem munitissimam. 
Ezekiel 21 26 Stat enim rex Babylonis in bivio in capite duarum viarum, divinationem quaerens, commiscens sagittas; interrogat teraphim, iecur consulit. 
Ezekiel 21 27 Ad dexteram eius facta est divinatio super Ierusalem, ut ponat arietes, ut aperiat os ad caedem, ut elevet vocem in ululatu, ut ponat arietes contra portas, ut comportet aggerem, ut aedificet munitiones. 
Ezekiel 21 28 Eritque quasi consulens frustra oraculum in oculis eorum, et iuramenta sanctissima sunt eis; ipse autem in memoriam revocabit iniquitatem ad capiendum. 
Ezekiel 21 29 Idcirco haec dicit Dominus Deus: Pro eo quod in memoriam revocastis iniquitatem vestram, et revelatae sunt praevaricationes vestrae, et apparuerunt peccata vestra in omnibus operibus vestris; pro eo, inquam, quod in memoriam revocati estis, manu capiemini. 
Ezekiel 21 30 Tu autem, profane, impie dux Israel, cuius venit dies in tempore iniquitatis finitae — 
Ezekiel 21 31 haec dicit Dominus Deus — auferatur cidaris, tollatur corona; hoc non erit amplius. Humile sublevetur, et sublime humilietur. 
Ezekiel 21 32 Ruinam, ruinam, ruinam ponam illud; et hoc non fiet, donec veniat, cuius est iudicium, et tradam ei.
Ezekiel 21 33 Et tu, fili hominis, propheta et dic: Haec dicit Dominus Deus ad filios Ammon et ad opprobrium eorum; et dices: Gladius, gladius est evaginatus ad occidendum, limatus ad consumendum, ut fulgeat, 
Ezekiel 21 34 cum tibi videntur vana, et divinantur mendacia, ut ponatur gladius ad colla profanorum impiorum, quorum venit dies in tempore iniquitatis finitae. 
Ezekiel 21 35 Revertatur ad vaginam suam. In loco, in quo creatus es, in terra nativitatis tuae iudicabo te. 
Ezekiel 21 36 Et effundam super te indignationem meam, in igne furoris mei sufflabo in te; daboque te in manus hominum insipientium et fabricantium interitum. 
Ezekiel 21 37 Igni eris cibus, sanguis tuus erit in medio terrae; oblivioni traderis, quia ego Dominus locutus sum ”.
Ezekiel 22 1 Et factum est verbum Do mini ad me dicens: 
Ezekiel 22 2 “ Et tu, fili hominis, num iudicas, num iudicas civitatem sanguinum? 
Ezekiel 22 3 Et ostendes ei omnes abominationes suas et dices: Haec dicit Dominus Deus: Civitas effundens sanguinem in medio sui, ut veniat tempus eius et, quae fecit idola contra semetipsam, ut pollueretur. 
Ezekiel 22 4 In sanguine tuo, qui a te effusus est, deliquisti; et in idolis tuis, quae fecisti, polluta es; et appropinquare fecisti dies tuos et adduxisti tempus annorum tuorum. Propterea dedi te opprobrium gentibus et irrisionem universis terris. 
Ezekiel 22 5 Quae iuxta sunt et quae procul a te, triumphabunt de te, sordibus famosa, grandis tumultu. 
Ezekiel 22 6 Ecce principes Israel singuli pro brachio suo fuerunt in te ad effundendum sanguinem. 
Ezekiel 22 7 Pater et mater contempti sunt in te, advena oppressus est in medio tui, pupillum et viduam afflixerunt apud te. 
Ezekiel 22 8 Sanctuaria mea sprevisti et sabbata mea profanasti. 
Ezekiel 22 9 Viri detractores fuerunt in te ad effundendum sanguinem et super montes comederunt in te; scelus operati sunt in medio tui. 
Ezekiel 22 10 Verecundiora patris discooperuerunt in te, immunditiam menstruatae humiliaverunt in te; 
Ezekiel 22 11 et unus in uxorem proximi sui operatus est abominationem, et alter nurum suam polluit nefarie; frater sororem suam, filiam patris sui, oppressit in te. 
Ezekiel 22 12 Munera acceperunt apud te ad effundendum sanguinem, usuram et fenus accepisti et avare proximos tuos calumniabaris meique oblita es, ait Dominus Deus.
Ezekiel 22 13 Ecce complosi manus meas super lucrum tuum, quod fecisti, et super sanguinem, qui effusus est in medio tui. 
Ezekiel 22 14 Numquid sustinebit cor tuum, aut praevalebunt manus tuae in diebus, quos ego faciam tibi? Ego Dominus locutus sum et faciam; 
Ezekiel 22 15 et dispergam te in nationes et ventilabo te in terras et deficere faciam immunditiam tuam a te: 
Ezekiel 22 16 et profanabo me in te in conspectu gentium, et scies quia ego Dominus ”.
Ezekiel 22 17 Et factum est verbum Domini ad me dicens: 
Ezekiel 22 18 “ Fili hominis, versa est mihi domus Israel in scoriam; omnes isti argentum et aes et stannum et ferrum et plumbum in medio fornacis, scoria facti sunt. 
Ezekiel 22 19 Propterea haec dicit Dominus Deus: Eo quod versi estis omnes in scoriam, propterea ecce ego congregabo vos in medio Ierusalem 
Ezekiel 22 20 congregatione argenti et aeris et ferri et plumbi et stanni in medio fornacis, ut succendatur in ea ignis ad conflandum: sic congregabo in furore meo et in ira mea et ponam et conflabo vos 
Ezekiel 22 21 et congregabo vos et succendam vos in igne furoris mei, et conflabimini in medio eius. 
Ezekiel 22 22 Ut conflatur argentum in medio fornacis, sic conflabimini in medio eius; et scietis quia ego Dominus effuderim indignationem meam super vos ”.
Ezekiel 22 23 Et factum est verbum Domini ad me dicens: 
Ezekiel 22 24 “ Fili hominis, dic ei: Tu es terra, super quam non cecidit pluvia neque imber in die furoris, 
Ezekiel 22 25 cuius duces in medio eius sicut leo rugiens capiensque praedam: animas devoraverunt, opes et pretium acceperunt, viduas eius multiplicaverunt in medio illius. 
Ezekiel 22 26 Sacerdotes eius contempserunt legem meam et polluerunt sanctuaria mea, inter sanctum et profanum non habuerunt distantiam et inter pollutum et mundum non docuerunt distinguere et a sabbatis meis averterunt oculos suos, et coinquinabar in medio eorum. 
Ezekiel 22 27 Principes eius in medio illius quasi lupi rapientes praedam ad effundendum sanguinem et perdendas animas et avare sectanda lucra. 
Ezekiel 22 28 Prophetae autem eius liniebant eis omnia calce, videntes vana et divinantes eis mendacium, dicentes: “Haec dicit Dominus Deus”, cum Dominus non sit locutus. 
Ezekiel 22 29 Populus terrae calumniabatur calumniam et rapiebat violenter; egenum et pauperem affligebant et advenam opprimebant absque iudicio. 
Ezekiel 22 30 Et quaesivi de eis virum, qui interponeret saepem et staret in confractione contra me pro terra, ne dissiparem eam, et non inveni. 
Ezekiel 22 31 Et effudi super eos indignationem meam, in igne irae meae consumpsi eos, viam eorum in caput eorum reddidi ”, ait Dominus Deus.
Ezekiel 23 1 Et factus est sermo Domini ad me dicens: 
Ezekiel 23 2 “ Fili hominis, duae mulieres filiae matris unius fuerunt 
Ezekiel 23 3 et fornicatae sunt in Aegypto, in adulescentia sua fornicatae sunt; ibi subacta sunt ubera earum, et tactae sunt mammae virginitatis earum. 
Ezekiel 23 4 Nomina autem earum Oolla maior et Ooliba soror eius; et habui eas, et pepererunt filios et filias: porro earum nomina Samaria Oolla et Ierusalem Ooliba. 
Ezekiel 23 5 Fornicata est igitur Oolla discedens a me; et insanivit in amatores suos, in Assyrios: bellatores 
Ezekiel 23 6 vestitos hyacintho, principes et magistratus, iuvenes desiderabiles universi, equites ascensores equorum. 
Ezekiel 23 7 Et dedit fornicationes suas ad eos electos filiorum Assyriae universos; et apud omnes, in quos insanivit, in omnibus idolis eorum polluta est. 
Ezekiel 23 8 Insuper et fornicationes suas, quas habuerat in Aegypto, non reliquit; nam et illi dormierunt cum ea in adulescentia eius, et illi tetigerant ubera virginitatis eius et effuderant fornicationem suam super eam. 
Ezekiel 23 9 Propterea tradidi eam in manus amatorum suorum, in manus filiorum Assyriae, in quos insanivit; 
Ezekiel 23 10 ipsi discooperuerunt ignominiam eius, filios et filias illius tulerunt et ipsam occiderunt gladio; et facta est famosa mulieribus, et iudicia perpetrarunt in ea.
Ezekiel 23 11 Quod cum vidisset soror eius Ooliba, plus quam illa insanivit libidine et fornicatione sua super fornicationem sororis suae. 
Ezekiel 23 12 In filios Assyriorum amore exarsit: duces et magistratus, bellatores indutos veste pretiosa, equites, qui vectabantur equis, adulescentes cuncti desiderabiles. 
Ezekiel 23 13 Et vidi quod polluta esset: via una ambarum; 
Ezekiel 23 14 et auxit fornicationes suas. Cumque vidisset viros depictos in pariete, imagines Chaldaeorum expressas sinopide, 
Ezekiel 23 15 et accinctos balteis renes, et tiaras defluentes in capitibus eorum; aspectus essedariorum omnibus, similitudo filiorum Babylonis, quorum patria Chaldaea. 
Ezekiel 23 16 Et insanivit super eos concupiscentia oculorum suorum et misit nuntios ad eos in Chaldaeam. 
Ezekiel 23 17 Cumque venissent ad eam filii Babylonis ad cubile amoris, polluerunt eam stupris suis; et, cum polluta esset ab eis, recessit anima eius ab illis. 
Ezekiel 23 18 Cum manifestasset fornicationes suas et discooperuisset ignominiam suam, recessit anima mea ab ea, sicut recesserat anima mea a sorore eius. 
Ezekiel 23 19 Multiplicavit autem fornicationes suas, recordans dies adulescentiae suae, quibus fornicata est in terra Aegypti; 
Ezekiel 23 20 et insanivit libidine in amatores suos, quorum membra sunt ut membra asinorum, et sicut fluxus equorum fluxus eorum. 
Ezekiel 23 21 Et desiderasti scelus adulescentiae tuae, quando subacta sunt in Aegypto ubera tua, et tactae mammae pubertatis tuae.
Ezekiel 23 22 Propterea, Ooliba, haec dicit Dominus Deus: Ecce ego suscitabo amatores tuos contra te, de quibus recessit anima tua; et congregabo eos adversum te in circuitu, 
Ezekiel 23 23 filios Babylonis et universos Chaldaeos, Phacud et Sue et Cue, omnes filios Assyriorum cum eis, iuvenes desiderabiles, duces et magistratus universos, essedarios et nominatos, ascensores equorum omnes. 
Ezekiel 23 24 Et venient super te instructi curru et rota, cum multitudine populorum; scuto et clipeo et galea armabuntur contra te undique, et dabo coram eis iudicium, et iudicabunt te iudiciis suis. 
Ezekiel 23 25 Et ponam zelum meum in te, quem exercent tecum in furore: nasum tuum et aures tuas praecident et, quae remanserint de te, gladio concident; ipsi filios tuos et filias tuas capient, et novissimum tuum devorabitur igni. 
Ezekiel 23 26 Et denudabunt te vestimentis tuis et tollent vasa gloriae tuae; 
Ezekiel 23 27 et cessare faciam scelus tuum de te et fornicationem tuam de terra Aegypti, nec levabis oculos tuos ad eos et Aegypti non recordaberis amplius. 
Ezekiel 23 28 Quia haec dicit Dominus Deus: Ecce ego tradam te in manu eorum, quos odisti, in manu, de quibus recessit anima tua; 
Ezekiel 23 29 et agent tecum in odio et tollent omnes labores tuos et dimittent te nudam et ignominia plenam, et revelabitur ignominia fornicationum tuarum, scelus tuum et fornicationes tuae. 
Ezekiel 23 30 Fecerunt haec tibi, quia fornicata es post gentes, inter quas polluta es in idolis earum. 
Ezekiel 23 31 In via sororis tuae ambulasti, et dabo calicem eius in manu tua.
Ezekiel 23 32 Haec dicit Dominus Deus: Calicem sororis tuae bibes profundum et latum C eris in derisum et in subsannationem C: est capacissimus.
Ezekiel 23 33 Ebrietate et dolore repleberis, calice stuporis et horroris, calice sororis tuae Samariae,
Ezekiel 23 34 et bibes illum et epotabis usque ad faeces; et fragmenta eius rodes et ubera tua lacerabis, quia ego locutus sum ”, ait Dominus Deus.
Ezekiel 23 35 Propterea haec dicit Dominus Deus: “ Quia oblita es mei et proiecisti me post tergum tuum, tu quoque porta scelus tuum et fornicationes tuas ”. 
Ezekiel 23 36 Et ait Dominus ad me: “ Fili hominis, numquid iudicas Oollam et Oolibam? Annuntia ergo eis scelera earum. 
Ezekiel 23 37 Quia adulteratae sunt, et sanguis in manibus earum, et cum idolis suis fornicatae sunt; insuper et filios suos, quos genuerunt mihi, obtulerunt eis ad devorandum. 
Ezekiel 23 38 Sed et hoc fecerunt mihi: polluerunt sanctuarium meum in die illa et sabbata mea profanaverunt. 
Ezekiel 23 39 Cumque immolarent filios suos idolis suis et ingrederentur sanctuarium meum in die illa, ut polluerent illud, ecce haec fecerunt in medio domus meae. 
Ezekiel 23 40 Quin et miserunt ad viros venientes de longe, ad quos nuntius missus erat; itaque ecce venerunt. Quibus te lavisti et circumlevisti stibio oculos tuos et ornata es mundo muliebri; 
Ezekiel 23 41 sedisti in lecto pulcherrimo, et mensa ornata est ante te, thymiama meum et unguentum meum posuisti super eam. 
Ezekiel 23 42 Et vox multitudinis exsultantis erat apud eam et apud viros multitudo hominum, qui adducebantur de deserto; et posuerunt armillas in manibus earum et coronas speciosas in capitibus earum. 
Ezekiel 23 43 Et dixi de ea, quae attrita est in adulteriis: Nunc fornicabitur in fornicatione sua etiam haec. 
Ezekiel 23 44 Et ingressi sunt ad eam quasi ad mulierem meretricem; sic ingrediebantur ad Oollam et ad Oolibam, mulieres nefarias. 
Ezekiel 23 45 Viri ergo iusti sunt; hi iudicabunt eas iudicio adulterarum et iudicio effundentium sanguinem, quia adulterae sunt, et sanguis in manibus earum ”.
Ezekiel 23 46 Haec enim dicit Dominus Deus: “ Adduc ad eas congregationem et trade eas in terrorem et in rapinam; 
Ezekiel 23 47 et lapidentur lapidibus congregationis et confodiantur gladiis eorum; filios et filias earum interficiant et domos earum igne succendant. 
Ezekiel 23 48 Et auferam scelus de terra, et discent omnes mulieres, ne faciant secundum scelus vestrum; 
Ezekiel 23 49 et dabunt scelus vestrum super vos, et peccata idolorum vestrorum portabitis et scietis quia ego Dominus Deus ”.
Ezekiel 24 1 Et factum est verbum Do mini ad me in anno nono, in mense decimo, decima mensis, dicens: 
Ezekiel 24 2 “Fili hominis, scribe tibi nomen diei huius, in qua aggressus est rex Babylonis adversum Ierusalem hodie. 
Ezekiel 24 3 Et dices per proverbium ad domum irritatricem parabolam et loqueris ad eos: Haec dicit Dominus Deus: Pone ollam; pone, inquam, et mitte in ea aquam.
Ezekiel 24 4 Congere frusta eius in ea, omnem partem bonam, femur et armum, electis ossibus imple eam,
Ezekiel 24 5 pinguissimum pecus assume. Compone quoque struem lignorum sub ea; effervescant frusta eius, et coque ossa illius in medio eius.
Ezekiel 24 6 Propterea haec dicit Dominus Deus: Vae civitati sanguinum, ollae, cuius rubigo in ea est, et rubigo eius non exivit de ea! Per partes et per partes suas eice ex ea, neque cadat super eam sors.
Ezekiel 24 7 Sanguis enim eius in medio eius est, super limpidissimam petram effudit illum; non effudit illum super terram, ut possit operiri pulvere;
Ezekiel 24 8 ut superducerem indignationem meam et vindicta ulciscerer, dedi sanguinem eius super petram limpidissimam, ne operiretur.
Ezekiel 24 9 Propterea haec dicit Dominus Deus: Vae civitati sanguinum, cuius ego grandem faciam pyram!
Ezekiel 24 10 Congere ligna, succende ignem, coque carnes usque ad consumptionem et effunde ius, et ossa comburentur.
Ezekiel 24 11 Relinque quoque eam super prunas vacuam, ut incalescat, et ardescat aes eius, et confletur in medio eius inquinamentum eius, et consumatur rubigo eius.
Ezekiel 24 12 Multo labore sudatum est, et non exibit de ea nimia rubigo eius, neque per ignem.
Ezekiel 24 13 Immunditia tua execrabilis, quia mundare te volui, et non es mundata a sordibus tuis; sed nec mundaberis prius, donec quiescere faciam indignationem meam in te. 
Ezekiel 24 14 Ego Dominus locutus sum; veniet et faciam: non indulgebo nec parcam nec placabor. Iuxta vias tuas et iuxta opera tua iudicabo te ”, dicit Dominus.
Ezekiel 24 15 Et factum est verbum Domini ad me dicens: 
Ezekiel 24 16 “ Fili hominis, ecce ego tollo a te delicias oculorum tuorum in plaga, et non planges neque plorabis, neque fluent lacrimae tuae. 
Ezekiel 24 17 Ingemisce tacens, mortuorum luctum non facies, corona tua circumligata sit tibi, et calceamenta tua pones in pedibus tuis nec amictu ora velabis nec cibos lugentium comedes ”. 
Ezekiel 24 18 Locutus sum ergo ad populum mane, et mortua est uxor mea vespere; fecique mane, sicut praeceperat mihi. 
Ezekiel 24 19 Et dixit ad me populus: “ Quare non indicas nobis, quid ista significent, quae tu facis? ”. 
Ezekiel 24 20 Et dixi ad eos: “ Sermo Domini factus est ad me dicens: 
Ezekiel 24 21 Loquere domui Israel: Haec dicit Dominus Deus: Ecce ego polluam sanctuarium meum, superbiam roboris vestri et delicias oculorum vestrorum et sollicitudinem animae vestrae. Filii vestri et filiae, quas reliquistis, gladio cadent. 
Ezekiel 24 22 Et facietis, sicut feci: ora amictu non velabitis et cibos lugentium non comedetis, 
Ezekiel 24 23 coronas habebitis in capitibus vestris et calceamenta in pedibus, non plangetis neque flebitis, sed tabescetis in iniquitatibus vestris, et unusquisque gemet ad fratrem suum. 
Ezekiel 24 24 Eritque Ezechiel vobis in portentum: iuxta omnia, quae fecit, facietis, cum venerit istud, et scietis quia ego Dominus Deus.
Ezekiel 24 25 Et tu, fili hominis, ecce in die, quo tollam ab eis fortitudinem eorum et gaudium magnificentiae et delicias oculorum eorum et desiderium animae eorum, filios et filias eorum; 
Ezekiel 24 26 in die illa, cum venerit fugiens ad te, ut annuntiet tibi, 
Ezekiel 24 27 in die, inquam, illa aperietur os tuum cum eo, qui fugit; et loqueris et non silebis ultra erisque eis in portentum, et scient quia ego Dominus ”.
Ezekiel 25 1 Et factus est sermo Domini ad me dicens: 
Ezekiel 25 2 “ Fili hominis, pone faciem tuam contra filios Ammon et propheta de eis 
Ezekiel 25 3 et dices filiis Ammon: Audite verbum Domini Dei. Haec dicit Dominus Deus: Pro eo quod dixisti: “Euge!” super sanctuarium meum, quia pollutum est, et super terram Israel, quoniam desolata est, et super domum Iudae, quoniam ducti sunt in captivitatem, 
Ezekiel 25 4 idcirco ego tradam te filiis orientalibus in hereditatem, et collocabunt castra sua in te et ponent in te tentoria sua; ipsi comedent fruges tuas, et ipsi bibent lac tuum. 
Ezekiel 25 5 Daboque Rabba in pascua camelorum et filios Ammon in cubile pecorum, et scietis quia ego Dominus.
Ezekiel 25 6 Quia haec dicit Dominus Deus: Pro eo quod plausisti manu et percussisti pede et gavisa es ex toto affectu super terram Israel, 
Ezekiel 25 7 idcirco ecce ego extendam manum meam super te et tradam te in direptionem gentium et interficiam te de populis et perdam de terris et conteram, et scies quia ego Dominus.
Ezekiel 25 8 Haec dicit Dominus Deus: Pro eo quod dixerunt Moab et Seir: “Ecce sicut omnes gentes domus Iudae!”, 
Ezekiel 25 9 idcirco ecce ego aperiam latus Moab privans eam civitatibus, civitatibus, inquam, eius, a finibus eius, decore terrae: Bethiesimoth et Baalmeon et Cariathaim; 
Ezekiel 25 10 filiis orientis cum filiis Ammon dabo eam in hereditatem, ut non sit memoria ultra filiorum Ammon in gentibus. 
Ezekiel 25 11 Et in Moab faciam iudicia, et scient quia ego Dominus.
Ezekiel 25 12 Haec dicit Dominus Deus: Pro eo quod fecit Idumaea ultionem, ut se vindicaret de domo Iudae, peccavitque delinquens et vindictam expetivit de eis, 
Ezekiel 25 13 idcirco haec dicit Dominus Deus: Extendam manum meam super Idumaeam et auferam de ea hominem et iumentum et faciam eam desertum; de Theman et usque Dedan gladio cadent. 
Ezekiel 25 14 Et dabo ultionem meam super Idumaeam per manum populi mei Israel, et facient in Edom iuxta iram meam et furorem meum, et scient vindictam meam, dicit Dominus Deus.
Ezekiel 25 15 Haec dicit Dominus Deus: Pro eo quod fecerunt Palaestini in vindicta et ulti se sunt toto animo interficientes et implentes inimicitias sempiternas, 
Ezekiel 25 16 propterea haec dicit Dominus Deus: Ecce ego extendam manum meam super Palaestinos et interficiam Cherethaeos et perdam reliquias maritimae regionis; 
Ezekiel 25 17 faciamque in eis ultiones magnas, arguens in furore, et scient quia ego Dominus, cum dedero vindictam meam super eos ”.
Ezekiel 26 1 Et factum est in undecimo anno, prima mensis, factus est sermo Domini ad me dicens: 
Ezekiel 26 2 “Fili hominis, pro eo quod dixit Tyrus de Ierusalem: “Euge, confracta est porta populorum! Conversa est ad me; quae erat plena, deserta est”,
Ezekiel 26 3 propterea haec dicit Dominus Deus: Ecce ego super te, Tyre, et ascendere faciam ad te gentes multas, sicut ascendit mare fluctuans;
Ezekiel 26 4 et dissipabunt muros Tyri et destruent turres eius, et radam pulverem eius de ea, et dabo eam in limpidissimam petram.
Ezekiel 26 5 Siccatio sagenarum erit in medio maris, quia ego locutus sum, ait Dominus Deus; et erit in direptionem gentibus.
Ezekiel 26 6 Filiae quoque eius, quae sunt in agro, gladio interficientur, et scient quia ego Dominus.
Ezekiel 26 7 Quia haec dicit Dominus Deus: Ecce ego adducam ad Tyrum Nabuchodonosor, regem Babylonis, ab aquilone, regem regum, cum equis et curribus et equitibus et coetu populoque magno.
Ezekiel 26 8 Filias tuas, quae sunt in agro, gladio interficiet, et circumdabit te munitionibus et comportabit aggerem in gyro et levabit contra te clipeum
Ezekiel 26 9 et vineas et arietes temperabit in muros tuos et turres tuas destruet in armatura sua.
Ezekiel 26 10 Inundatione equorum eius operiet te pulvis eorum, a sonitu equitum et rotarum et curruum movebuntur muri tui, dum ingressus fuerit portas tuas quasi per introitus urbis dissipatae.
Ezekiel 26 11 Ungulis equorum suorum conculcabit omnes plateas tuas, populum tuum gladio caedet, et columnae tuae fortissimae in terram corruent.
Ezekiel 26 12 Vastabunt opes tuas, diripient negotiationes tuas et destruent muros tuos et domos tuas praeclaras subvertent et lapides tuos et ligna tua et pulverem tuum in medio aquarum ponent.
Ezekiel 26 13 Et quiescere faciam tumultum canticorum tuorum, et sonitus cithararum tuarum non audietur amplius,
Ezekiel 26 14 et dabo te in limpidissimam petram; siccatio sagenarum eris, nec aedificaberis ultra, quia ego locutus sum, dicit Dominus Deus.
Ezekiel 26 15 Haec dicit Dominus Deus Tyro: Numquid non a sonitu ruinae tuae et gemitu interfectorum tuorum, cum occisi fuerint in medio tui, commovebuntur insulae? 
Ezekiel 26 16 Et descendent de sedibus suis omnes principes maris et auferent pallia sua et vestimenta sua varia abicient; et induentur stupore, in terra sedebunt et attoniti et tremefacti stupebunt super te. 
Ezekiel 26 17 Et assumentes super te lamentum dicent tibi: “Quomodo peristi, quae habitas in mari, urbs inclita, quae fuisti fortis in mari cum habitatoribus tuis, quos formidabant universi!
Ezekiel 26 18 Nunc stupebunt naves in die ruinae tuae, et turbabuntur insulae in mari ob exitum tuum”.
Ezekiel 26 19 Quia haec dicit Dominus Deus: Cum dedero te urbem desolatam sicut civitates, quae non habitantur, et adduxero super te abyssum, et operuerint te aquae multae, 
Ezekiel 26 20 detraham te cum his, qui descendunt in lacum, ad populum pristinum et collocabo te in profundis terrae sicut ruinas a saeculo cum his, qui descendunt in lacum, ut non habiteris et consistas in terra viventium; 
Ezekiel 26 21 in nihilum redigam te, et non eris et requisita non invenieris ultra in sempiternum ”, dicit Dominus Deus.
Ezekiel 27 1 Et factum est verbum Do mini ad me dicens: 
Ezekiel 27 2 “Tu er go, fili hominis, assume super Tyrum lamentum 
Ezekiel 27 3 et dices Tyro, quae habitat in introitu maris, negotiatrici populorum ad insulas multas: Haec dicit Dominus Deus: O Tyre, tu dixisti: “Perfecti decoris ego sum!”.
Ezekiel 27 4 In corde maris fines tui; qui te aedificaverunt, impleverunt decorem tuum.
Ezekiel 27 5 Abietibus de Sanir exstruxerunt tibi omnia tabulata; cedrum de libano tulerunt, ut facerent tibi malum;
Ezekiel 27 6 quercus de Basan dolaverunt in remos tuos et transtra tua fecerunt ex ebore et cupressis de insulis Cetthim.
Ezekiel 27 7 Byssus varia texta de Aegypto erat tibi in velum, ut poneretur in malo, hyacinthus et purpura de insulis Elisa facta sunt operimentum tuum.
Ezekiel 27 8 Habitatores Sidonis et Aradii fuerunt remiges tui; sapientes tui, Tyre, facti sunt nautae tui.
Ezekiel 27 9 Senes Gibli et prudentes eius fuerunt in te, ut sarcirent rimas tuas. Omnes naves maris et nautae earum fuerunt in te, ut mercarentur merces tuas.
Ezekiel 27 10 Persae et Lud et Phut erant in exercitu tuo, viri bellatores tui. Clipeum et galeam suspenderunt in te; ipsi dederunt tibi splendorem.
Ezekiel 27 11 Filii Aradii cum exercitu tuo erant super muros tuos in circuitu, et Gammadii erant in turribus tuis. Clipeos suos suspenderunt in muris tuis per gyrum; ipsi compleverunt pulchritudinem tuam. 
Ezekiel 27 12 Tharsis negotiatrix tua propter multitudinem cunctarum divitiarum; argentum, ferrum, stannum plumbumque dederunt pro mercibus tuis. 
Ezekiel 27 13 Iavan, Thubal et Mosoch ipsi institores tui; mancipia et vasa aerea adduxerunt tibi in commutationem populo tuo. 
Ezekiel 27 14 De domo Thogorma equos et equites et mulos adduxerunt pro mercibus tuis ad forum tuum; 
Ezekiel 27 15 filii Rhodi negotiatores tui; insulae multae negotiatio manus tuae: dentes eburneos et ebenina reddiderunt tibi ut tributum. 
Ezekiel 27 16 Edom negotiator tuus propter multitudinem operum tuorum; carbunculum, purpuram et scutulata et byssum et corallia et rubinum attulerunt pro mercibus tuis. 
Ezekiel 27 17 Iuda et terra Israel ipsi institores tui; frumentum primum, balsamum et mel et oleum et resinam attulerunt tibi in commutationem. 
Ezekiel 27 18 Damascenus negotiator tuus propter multitudinem operum tuorum, propter multitudinem diversarum opum; vinum de Helbon et lanam de Sahar 
Ezekiel 27 19 et vinum de Uzal pro mercibus tuis dederunt; ferrum fabrefactum, cassia et calamus in commutatione tua erat. 
Ezekiel 27 20 Dedan institores tui in tapetibus ad equitandum. 
Ezekiel 27 21 Arabia et universi principes Cedar ipsi negotiatores manus tuae; cum agnis et arietibus et haedis, cum quibus erant negotiatores tui. 
Ezekiel 27 22 Venditores Saba et Regma, ipsi negotiatores tui, universa prima aromata et omnem lapidem pretiosum et aurum dederunt pro mercibus tuis. 
Ezekiel 27 23 Charran et Chenne et Eden negotiatores tui; Saba, Assyria et Chelmad venditores tui. 
Ezekiel 27 24 Ipsi negotiatores tui cum vestibus splendidis, involucris hyacinthinis et polymitis texturisque discoloribus, funibus obvolutis et cedris in negotiationibus tuis.
Ezekiel 27 25 Naves Tharsis, principes tui in negotiatione tua; et repleta es et glorificata nimis in corde maris.
Ezekiel 27 26 In aquis multis adduxerunt te remiges tui; ventus auster contrivit te in corde maris.
Ezekiel 27 27 Divitiae tuae et thesauri tui et multiplices merces tuae, nautae tui et gubernatores tui, resarcientes rimas tuas et commutantes merces tuas, omnes quoque viri bellatores tui, qui sunt in te, cum universa multitudine tua, quae est in medio tui, cadent in corde maris in die ruinae tuae.
Ezekiel 27 28 A sonitu clamoris gubernatorum tuorum conturbabuntur litora.
Ezekiel 27 29 Et descendent de navibus suis omnes, qui tenebant remum; nautae et universi gubernatores maris in terra stabunt.
Ezekiel 27 30 Et eiulabunt super te voce magna et clamabunt amare; et superiacient pulverem capitibus suis, in cinere volutabuntur.
Ezekiel 27 31 Et radent super te calvitium et accingentur ciliciis et plorabunt te in amaritudine animae ploratu amarissimo;
Ezekiel 27 32 et assument super te congementes carmen lugubre et plangent te: “Quae est ut Tyrus, quae obmutuit in medio maris?
Ezekiel 27 33 Cum venissent merces tuae de mari, satiasti populos multos; in multitudine divitiarum tuarum et mercium tuarum ditasti reges terrae.
Ezekiel 27 34 Nunc contrita es a mari in profundis aquarum. Opes tuae et omnis multitudo tua, quae erat in medio tui, ceciderunt.
Ezekiel 27 35 Universi habitatores insularum obstupuerunt super te, et reges earum horrore formidarunt vultu conturbato;
Ezekiel 27 36 negotiatores in populis sibilaverunt super te. In horrorem facta es et non eris usque in perpetuum” ”. 
Ezekiel 28 1 Et factus est sermo Domini ad me dicens: 
Ezekiel 28 2 “ Fili hominis, dic principi Tyri: Haec dicit Dominus Deus: Eo quod elevatum est cor tuum, et dixisti: “Deus ego sum et in cathedra deorum sedeo in corde maris!”, cum sis homo et non Deus, et dedisti cor tuum quasi cor Dei.
Ezekiel 28 3 Ecce sapientior es tu Danel, omne secretum non est absconditum a te,
Ezekiel 28 4 in sapientia et prudentia tua fecisti tibi opes et acquisisti aurum et argentum in thesauris tuis;
Ezekiel 28 5 in multitudine sapientiae tuae et in negotiatione tua multiplicasti tibi opes, et elevatum est cor tuum in opibus tuis.
Ezekiel 28 6 Propterea haec dicit Dominus Deus: Eo quod fecisti cor tuum quasi cor Dei,
Ezekiel 28 7 idcirco ecce ego adducam super te alienos violentissimos gentium; et nudabunt gladios suos super pulchritudinem sapientiae tuae et polluent splendorem tuum.
Ezekiel 28 8 In fossam detrahent te, et morieris interitu occisorum in corde maris.
Ezekiel 28 9 Numquid dicens loqueris: “Deus ego sum!” coram interficientibus te, cum sis homo et non Deus in manu occidentium te?
Ezekiel 28 10 Morte incircumcisorum morieris in manu alienorum, quia ego locutus sum ”, ait Dominus Deus.
Ezekiel 28 11 Et factus est sermo Domini ad me dicens: “ Fili hominis, leva planctum super regem Tyri 
Ezekiel 28 12 et dices ei: Haec dicit Dominus Deus: Tu signaculum perfectum, plenus sapientia et perfectus decore;
Ezekiel 28 13 in deliciis paradisi Dei fuisti, omnis lapis pretiosus operimentum tuum: sardius, topazius et iaspis, chrysolithus et onyx et beryllus, sapphirus et carbunculus et smaragdus, aurum opus caelaturae in te; in die, qua conditus es, praeparata sunt.
Ezekiel 28 14 Cum cherub extento et protegente te posui te, in monte sancto Dei fuisti, in medio lapidum ignitorum ambulasti,
Ezekiel 28 15 perfectus in viis tuis a die conditionis tuae, donec inventa est iniquitas in te.
Ezekiel 28 16 In multitudine negotiationis tuae repleta sunt interiora tua iniquitate, et peccasti. Et eieci te de monte Dei, et perdidit te cherub protegens de medio lapidum ignitorum.
Ezekiel 28 17 Elevatum est cor tuum in decore tuo; perdidisti sapientiam tuam propter splendorem tuum: in terram proieci te, ante faciem regum dedi te, ut cernerent te.
Ezekiel 28 18 In multitudine iniquitatum tuarum et iniquitate negotiationis tuae polluisti sanctuaria tua; producam ergo ignem de medio tui, qui comedat te, et dabo te in cinerem super terram in conspectu omnium videntium te.
Ezekiel 28 19 Omnes, qui viderint te, in gentibus obstupescent super te; in horrorem factus es et non eris in perpetuum ”.
Ezekiel 28 20 Et factus est sermo Domini ad me dicens: 
Ezekiel 28 21 “ Fili hominis, pone faciem tuam contra Sidonem et propheta de ea 
Ezekiel 28 22 et dices: Haec dicit Dominus Deus: Ecce ego ad te, Sidon, et glorificabor in medio tui, et scient quia ego Dominus, cum fecero in ea iudicia et sanctificatus fuero in ea.
Ezekiel 28 23 Et immittam ei pestilentiam et sanguinem in plateis eius, et corruent interfecti in medio eius gladio per circuitum, et scient quia ego Dominus.
Ezekiel 28 24 Et non erit ultra domui Israel stimulus amaritudinis et spina dolorem inferens undique per circuitum eorum, qui adversantur eis, et scient quia ego Dominus Deus.
Ezekiel 28 25 Haec dicit Dominus Deus: Quando congregavero domum Israel de populis, in quibus dispersi sunt, sanctificabor in eis coram gentibus, et habitabunt in terra sua, quam dedi servo meo Iacob; 
Ezekiel 28 26 et habitabunt in ea securi et aedificabunt domos plantabuntque vineas et habitabunt confidenter, cum fecero iudicia in omnibus, qui adversantur eis per circuitum, et scient quia ego Dominus Deus eorum ”.
Ezekiel 29 1 In anno decimo, in decimo mense, duodecima mensis, factum est verbum Domini ad me dicens: 
Ezekiel 29 2 “ Fili hominis, pone faciem tuam contra pharaonem, regem Aegypti, et prophetabis de eo et de Aegypto universa. 
Ezekiel 29 3 Loquere et dices: Haec dicit Dominus Deus: Ecce ego ad te, pharao, rex Aegypti, draco magne, qui cubas in medio fluminum tuorum et dicis: “Meus est fluvius, et ego feci memetipsum!”.
Ezekiel 29 4 Et ponam uncos in maxillis tuis et agglutinabo pisces fluminum tuorum squamis tuis et extraham te de medio fluminum tuorum, et universi pisces tui squamis tuis adhaerebunt.
Ezekiel 29 5 Et proiciam te in desertum et omnes pisces fluminum tuorum. Super faciem terrae cades; non colligeris neque congregaberis. Bestiis terrae et volatilibus caeli dedi te ad devorandum.
Ezekiel 29 6 Et scient omnes habitatores Aegypti quia ego Dominus, pro eo quod fuisti baculus arundineus domui Israel:
Ezekiel 29 7 quando apprehenderunt te manu, confractus es et lacerasti omnem umerum eorum et, innitentibus eis super te, comminutus es et dissolvisti omnes lumbos eorum.
Ezekiel 29 8 Propterea haec dicit Dominus Deus: Ecce ego adducam super te gladium et interficiam de te hominem et iumentum; 
Ezekiel 29 9 et erit terra Aegypti in desertum et solitudinem, et scient quia ego Dominus. Pro eo quod dixeris: “Fluvius meus est, et ego feci!”, 
Ezekiel 29 10 idcirco ecce ego ad te et ad flumina tua, daboque terram Aegypti in solitudines, gladio dissipatam a Magdolo ad Syenen et usque ad terminos Chus. 
Ezekiel 29 11 Non pertransibit eam pes hominis, neque pes iumenti gradietur in ea, et non habitabitur quadraginta annis; 
Ezekiel 29 12 daboque terram Aegypti desertam in medio terrarum desertarum, et civitates eius in medio urbium subversarum erunt desolatae quadraginta annis, et dispergam Aegyptios in nationes et ventilabo eos in terras.
Ezekiel 29 13 Quia haec dicit Dominus Deus: Post finem quadraginta annorum congregabo Aegyptios de populis, in quibus dispersi fuerunt, 
Ezekiel 29 14 et convertam sortem Aegypti et collocabo eos in terra Phatures, in terra nativitatis suae; et erunt ibi in regnum humile. 
Ezekiel 29 15 Inter regna cetera erit humillima et non elevabitur ultra super nationes, et imminuam eos, ne imperent gentibus. 
Ezekiel 29 16 Neque erunt ultra domui Israel in confidentiam, in memoriam revocans iniquitatem, cum sequerentur eos, et scient quia ego Dominus Deus ”.
Ezekiel 29 17 Et factum est in vicesimo et septimo anno, in primo, in una mensis, factum est verbum Domini ad me dicens: 
Ezekiel 29 18 “ Fili hominis, Nabuchodonosor, rex Babylonis, servire fecit exercitum suum servitute magna adversus Tyrum; omne caput decalvatum et omnis umerus attritus est, et merces non est reddita ei neque exercitui eius de Tyro pro servitute, qua servivit adversum eam.
Ezekiel 29 19 Propterea haec dicit Dominus Deus: Ecce ego dabo Nabuchodonosor, regi Babylonis, terram Aegypti, et accipiet opes eius et depraedabitur manubias eius et diripiet spolia eius, et erit merces exercitui illius, 
Ezekiel 29 20 ut stipendium eius, pro quo servivit adversum eam. Dedi ei terram Aegypti pro eo quod laboraverunt mihi, ait Dominus Deus. 
Ezekiel 29 21 In die illo germinare faciam cornu domui Israel, et tibi dabo apertum os in medio eorum, et scient quoniam ego Dominus ”.
Ezekiel 30 1 Et factum est verbum Do mini ad me dicens: 
Ezekiel 30 2 “ Fili ho minis, propheta et dic: Haec dicit Dominus Deus: Ululate, vae diei,
Ezekiel 30 3 quia iuxta est dies, et appropinquat dies Domini, dies nubis; tempus gentium erit.
Ezekiel 30 4 Et veniet gladius in Aegyptum, et erit pavor in Chus, cum ceciderint vulnerati in Aegypto, et ablatae fuerint opes illius, et destructa fundamenta eius.
Ezekiel 30 5 Chus et Phut et Lud et omne vulgus promiscuum et Chub et filii terrae foederis cum eis gladio cadent.
Ezekiel 30 6 Haec dicit Dominus Deus: Et corruent fulcientes Aegyptum, et destruetur superbia potentiae eius; a Magdolo usque ad Syenen gladio cadent in ea, ait Dominus Deus.
Ezekiel 30 7 Et dissipabuntur in medio terrarum desolatarum, et urbes eius in medio civitatum desertarum erunt; 
Ezekiel 30 8 et scient quia ego Dominus, cum dedero ignem in Aegyptum, et attriti fuerint omnes auxiliatores eius.
Ezekiel 30 9 In die illa egredientur nuntii a facie mea in navibus ad conterendam confidentiam Chus, et erit pavor in eis in die Aegypti, quia veniet.
Ezekiel 30 10 Haec dicit Dominus Deus: Cessare faciam pompam Aegypti in manu Nabuchodonosor, regis Babylonis. 
Ezekiel 30 11 Ipse et populus eius cum eo violentissimi gentium adducentur ad disperdendam terram; et evaginabunt gladios suos super Aegyptum et implebunt terram interfectis. 
Ezekiel 30 12 Et faciam alveos fluminum aridos et tradam terram in manu pessimorum et dissipabo terram et plenitudinem eius in manu alienorum. Ego Dominus locutus sum.
Ezekiel 30 13 Haec dicit Dominus Deus: Et disperdam simulacra et cessare faciam idola de Memphi, et dux de terra Aegypti non erit amplius, et dabo terrorem in terra Aegypti.
Ezekiel 30 14 Et disperdam terram Phatures et dabo ignem in Tani et faciam iudicia in No.
Ezekiel 30 15 Et effundam indignationem meam super Sin, robur Aegypti, et interficiam multitudinem No. 
Ezekiel 30 16 Et dabo ignem in Aegypto; quasi parturiens dolebit Sin, et in No scissura erit, et contra Memphin hostes plena die. 
Ezekiel 30 17 Iuvenes Heliopoleos et Bubasti gladio cadent, et ipsae captivae ducentur. 
Ezekiel 30 18 Et in Taphnis nigrescet dies, cum contrivero ibi sceptra Aegypti, et defecerit in ea superbia potentiae eius; ipsam nubes operiet, filiae autem eius in captivitatem ducentur. 
Ezekiel 30 19 Et faciam iudicia in Aegypto, et scient quia ego Dominus ”.
Ezekiel 30 20 Et factum est in undecimo anno, in primo, in septima mensis, factum est verbum Domini ad me dicens: 
Ezekiel 30 21 “ Fili hominis, brachium pharaonis, regis Aegypti, confregi, et ecce non est obvolutum, ut restitueretur ei sanitas, ut ligaretur pannis et farciretur linteolis, ut recepto robore posset tenere gladium. 
Ezekiel 30 22 Propterea haec dicit Dominus Deus: Ecce ego ad pharaonem, regem Aegypti, et comminuam brachium eius forte sed confractum et deiciam gladium de manu eius 
Ezekiel 30 23 et dispergam Aegyptum in gentibus et ventilabo eos in terris. 
Ezekiel 30 24 Et confortabo brachia regis Babylonis daboque gladium meum in manu eius; et confringam brachia pharaonis, et gemet gemitibus sicut transfixus coram facie eius. 
Ezekiel 30 25 Et confortabo brachia regis Babylonis, et brachia pharaonis concident; et scient quia ego Dominus, cum dedero gladium meum in manu regis Babylonis, et extenderit eum super terram Aegypti. 
Ezekiel 30 26 Et dispergam Aegyptum in nationes et ventilabo eos in terras, et scient quia ego Dominus ”.
Ezekiel 31 1 Et factum est in anno unde cimo, in tertio, una mensis, factum est verbum Domini ad me dicens: 
Ezekiel 31 2 “ Fili hominis, dic pharaoni, regi Aegypti, et pompae eius: Cui similis factus es in magnitudine tua?
Ezekiel 31 3 Ecce abies, quasi cedrus in Libano, pulcher ramis et frondibus nemorosus excelsusque altitudine, et inter nubes elevatum est cacumen eius;
Ezekiel 31 4 aquae nutrierunt illum, abyssus exaltavit eum, flumina eius manabant in circuitu radicum eius, et rivos suos emisit ad universa ligna campi.
Ezekiel 31 5 Propterea elevata est altitudo eius super omnia ligna campi, et multiplicata sunt arbusta eius, et elevati sunt rami eius propter aquas multas.
Ezekiel 31 6 Cumque extendisset umbram suam, in ramis eius fecerunt nidos omnia volatilia caeli, et sub frondibus eius genuerunt omnes bestiae campi, et sub umbra illius habitabat universa multitudo gentium;
Ezekiel 31 7 eratque pulcherrimus in magnitudine sua et in dilatatione arbustorum suorum, erat enim radix illius iuxta aquas multas.
Ezekiel 31 8 Cedri non fuerunt pares illi in paradiso Dei; abietes non adaequaverunt ramos eius, et platani non fuerunt aequae frondibus illius; omne lignum paradisi Dei non est assimilatum illi et pulchritudini eius,
Ezekiel 31 9 quoniam speciosum feci eum et multis condensisque frondibus: et aemulata sunt eum omnia ligna Eden, quae erant in paradiso Dei.
Ezekiel 31 10 Propterea haec dicit Dominus Deus: Pro eo quod sublimatus est in altitudine et dedit summitatem suam usque in nubes, et elevatum est cor eius in altitudine sua, 
Ezekiel 31 11 tradam eum in manu potentis principis gentium; faciens faciet ei: iuxta impietatem eius eieci eum. 
Ezekiel 31 12 Et succident illum alieni, violentissimi nationum; et proicient eum super montes, et in cunctis convallibus corruent rami eius, et confringentur arbusta eius in universis voraginibus terrae, et recedent de umbra eius omnes populi terrae et relinquent eum.
Ezekiel 31 13 Super ruinam eius habitabunt omnia volatilia caeli, et in ramis eius erunt universae bestiae campi,
Ezekiel 31 14 ne eleventur in altitudine sua omnia ligna aquarum neque ponant sublimitatem suam inter nubes nec stent apud eas in sublimitate sua omnia, quae irrigantur aquis, quia omnes traditi sunt in mortem ad inferiora terrae, in medio filiorum hominum, ad eos, qui descendunt in lacum.
Ezekiel 31 15 Haec dicit Dominus Deus: In die, quando descendit ad inferos, induxi luctum, operui propter eum abyssum et prohibui flumina eius et coercui aquas multas; obscuravi super eum Libanum, et omnia ligna agri concussa sunt. 
Ezekiel 31 16 A sonitu ruinae eius commovi gentes, cum deducerem eum ad infernum cum his, qui descendebant in lacum; et consolata sunt in inferioribus terrae omnia ligna Eden, egregia atque praeclara in Libano, universa, quae irrigabantur aquis. 
Ezekiel 31 17 Nam et ipsi cum eo descenderunt ad infernum ad interfectos gladio et auxiliatores eius, qui sederant sub umbra eius in medio nationum.
Ezekiel 31 18 Cui assimilatus es, o inclite atque sublimis inter ligna Eden? Et ecce deductus es cum lignis Eden ad inferiora terrae; in medio incircumcisorum dormies cum his, qui interfecti sunt gladio. Ipse est pharao et omnis pompa eius ”, dicit Dominus Deus.
Ezekiel 32 1 Et factum est duodecimo anno, in mense duodecimo, in una mensis, factum est verbum Domini ad me dicens: 
Ezekiel 32 2 “ Fili hominis, assume lamentum super pharaonem, regem Aegypti, et dices ad eum: Leo gentium peristi, et eras sicut draco in mari; et bulliebas in fluminibus tuis et conturbabas aquas pedibus tuis et turbida faciebas flumina earum.
Ezekiel 32 3 Haec dicit Dominus Deus: Expandam super te rete meum in coetu populorum multorum, et extrahent te in sagena mea;
Ezekiel 32 4 et proiciam te in terram, super faciem agri abiciam te et habitare faciam super te omnia volatilia caeli et saturabo de te bestias universae terrae;
Ezekiel 32 5 et dabo carnes tuas super montes et implebo valles sanie tua.
Ezekiel 32 6 Et irrigabo terram paedore sanguinis tui super montes, et voragines implebuntur ex te;
Ezekiel 32 7 et operiam, cum exstinctus fueris, caelum et nigrescere faciam stellas eius: solem nube tegam, et luna non dabit lumen suum;
Ezekiel 32 8 omnia luminaria caeli maerere faciam super te et dabo tenebras super terram tuam, dicit Dominus Deus.
Ezekiel 32 9 Et commovebo cor populorum multorum, cum induxero contritionem tuam in gentibus super terras, quas nescis. 
Ezekiel 32 10 Et stupescere faciam super te populos multos, et reges eorum horrore nimio formidabunt super te, cum volare coeperit gladius meus coram facie eorum, et obstupescet tremefactus unusquisque pro anima sua in die ruinae tuae. 
Ezekiel 32 11 Quia haec dicit Dominus Deus: Gladius regis Babylonis veniet tibi,
Ezekiel 32 12 in gladiis fortium deiciam multitudinem tuam; violentissimae gentium omnium hae et vastabunt superbiam Aegypti, et dissipabitur omnis pompa eius.
Ezekiel 32 13 Et perdam omnia iumenta eius, quae erant super aquas plurimas, et non conturbabit eas pes hominis ultra, neque ungula iumentorum turbabit eas;
Ezekiel 32 14 tunc purissimas reddam aquas eorum et flumina eorum quasi oleum adducam, ait Dominus Deus.
Ezekiel 32 15 Cum dedero terram Aegypti desolatam, deseretur autem terra a plenitudine sua, quando percussero omnes habitatores eius, scient quia ego Dominus.
Ezekiel 32 16 Planctus est, et plangent eum; filiae gentium plangent eum, super Aegyptum et super omnem pompam eius plangent eum ”, ait Dominus Deus.
Ezekiel 32 17 Et factum est in duodecimo anno, in quinta decima mensis, factum est verbum Domini ad me dicens: 
Ezekiel 32 18 “ Fili hominis, cane lugubre super pompam Aegypti et detrahe eam, ipsam et filias gentium robustarum ad inferiora terrae cum his, qui descendunt in lacum.
Ezekiel 32 19 Quo pulchrior es? Descende et dormi cum incircumcisis.
Ezekiel 32 20 In medio interfectorum gladio cadent; gladius datus est, attraxerunt eam et omnes populos eius. 
Ezekiel 32 21 Loquentur ei potentissimi robustorum de medio inferni, cum auxiliatoribus eius descenderunt: “Tacent incircumcisi interfecti gladio!”.
Ezekiel 32 22 Ibi Assyria et omnis multitudo eius, in circuitu illius sepulcra eius, omnes interfecti, qui ceciderunt gladio; 
Ezekiel 32 23 quorum data sunt sepulcra in profundissimis laci, et facta est multitudo eius per gyrum sepulcri eius; universi interfecti, cadentes gladio, qui dederant quondam formidinem in terra viventium.
Ezekiel 32 24 Ibi Elam et omnis pompa eius per gyrum sepulcri sui; omnes hi interfecti ruentesque gladio, qui descenderunt incircumcisi ad inferiora terrae, qui dederant quondam formidinem suam in terra viventium et sustulerunt ignominiam suam cum his, qui descendunt in lacum. 
Ezekiel 32 25 In medio interfectorum posuerunt cubile eius, in omni pompa eius, in circuitu eius sepulcra illius, omnes hi incircumcisi interfectique gladio; dederant enim terrorem suum in terra viventium et sustulerunt ignominiam suam cum his, qui descendunt in lacum, in medio interfectorum positi sunt.
Ezekiel 32 26 Ibi Mosoch, Thubal et omnis pompa eius, in circuitu illius sepulcra eius, omnes hi incircumcisi interfectique gladio, quia dederunt formidinem suam in terra viventium; 
Ezekiel 32 27 et non dormient cum fortibus, qui ceciderunt a saeculo et descenderunt ad infernum cum armis suis et posuerunt gladios suos sub capitibus suis, et fuerunt scuta eorum super ossa eorum, quia terror fortium erat in terra viventium. 
Ezekiel 32 28 Et tu ergo in medio incircumcisorum contereris et dormies cum interfectis gladio.
Ezekiel 32 29 Ibi Idumaea, reges eius et omnes duces eius, qui dati sunt in robore suo cum interfectis gladio et qui cum incircumcisis dormiunt et cum his, qui descenderunt in lacum.
Ezekiel 32 30 Ibi principes aquilonis omnes et universi Sidonii, qui deducti sunt cum interfectis in terrore suo, in sua fortitudine confusi; qui dormiunt incircumcisi cum interfectis gladio et sustulerunt confusionem suam cum his, qui descendunt in lacum.
Ezekiel 32 31 Videbit eos pharao et consolabitur super universa pompa sua. Interfecti sunt gladio pharaonis et omnis exercitus eius, ait Dominus Deus, 
Ezekiel 32 32 quia dedi terrorem meum in terra viventium; et prostratus est in medio incircumcisorum cum interfectis gladio pharaonis et omnis pompa eius ”, ait Dominus Deus.
Ezekiel 33 1 Et factum est verbum Do mini ad me dicens: 
Ezekiel 33 2 “ Fili ho minis, loquere ad filios populi tui et dices ad eos: Terra, cum induxero super eam gladium, et tulerit populus terrae virum unum de finibus suis et constituerit eum sibi speculatorem, 
Ezekiel 33 3 et ille viderit gladium venientem super terram et cecinerit bucina et annuntiaverit populo; 
Ezekiel 33 4 audiens autem quisquis ille est sonum bucinae, non se observaverit, veneritque gladius et tulerit eum: sanguis ipsius super caput eius erit; 
Ezekiel 33 5 sonum bucinae audivit et non se observavit, sanguis eius in ipso erit. Si autem se custodierit, animam suam salvavit. 
Ezekiel 33 6 Quod si speculator viderit gladium venientem et non insonuerit bucina, et populus non se custodierit; veneritque gladius et tulerit de eis animam: ille quidem in iniquitate sua captus est, sanguinem autem eius de manu speculatoris requiram.
Ezekiel 33 7 Te autem, fili hominis, speculatorem dedi domui Israel. Audiens ergo ex ore meo sermonem, commonebis eos ex me. 
Ezekiel 33 8 Si, me dicente ad impium: Impie, morte morieris, non fueris locutus, ut se custodiat impius a via sua, ipse impius in iniquitate sua morietur, sanguinem autem eius de manu tua requiram. 
Ezekiel 33 9 Si autem commonueris impium, ut a viis suis convertatur, et ille non fuerit conversus a via sua, ipse in iniquitate sua morietur, porro tu animam tuam liberasti.
Ezekiel 33 10 Tu ergo, fili hominis, dic ad domum Israel: Sic locuti estis, dicentes: “Iniquitates nostrae et peccata nostra super nos sunt, et in ipsis nos tabescimus; quomodo ergo vivere poterimus?”. 
Ezekiel 33 11 Dic ad eos: Vivo ego, dicit Dominus Deus; nolo mortem impii, sed ut revertatur impius a via sua et vivat. Convertimini, convertimini a viis vestris pessimis; et quare moriemini, domus Israel?
Ezekiel 33 12 Tu itaque, fili hominis, dic ad filios populi tui: Iustitia iusti non liberabit eum in quacumque die praevaricatus fuerit; et impietas impii non nocebit ei in quacumque die conversus fuerit ab impietate sua; et iustus non poterit vivere in iustitia sua in quacumque die peccaverit. 
Ezekiel 33 13 Etiamsi dixero iusto quod vita vivat, et, confisus in iustitia sua, fecerit iniquitatem, omnes iustitiae eius oblivioni tradentur, et in iniquitate sua, quam operatus est, in ipsa morietur. 
Ezekiel 33 14 Sin autem dixero impio: Morte morieris, et egerit paenitentiam a peccato suo feceritque iudicium et iustitiam, 
Ezekiel 33 15 pignus restituerit ille impius rapinamque reddiderit, in mandatis vitae ambulaverit nec fecerit quidquam iniustum, vita vivet et non morietur; 
Ezekiel 33 16 omnia peccata eius, quae peccavit, non imputabuntur ei: iudicium et iustitiam fecit, vita vivet.
Ezekiel 33 17 Et dicunt filii populi tui: “Non est aequa via Domini”; et ipsorum via iniqua est. 
Ezekiel 33 18 Cum enim recesserit iustus a iustitia sua feceritque iniquitates, morietur in eis; 
Ezekiel 33 19 et cum recesserit impius ab impietate sua feceritque iudicium et iustitiam, vivet in eis. 
Ezekiel 33 20 Et dicitis: “Non est recta via Domini”. Unumquemque iuxta vias suas iudicabo de vobis, domus Israel ”.
Ezekiel 33 21 Et factum est in duodecimo anno, in decimo, in quinta mensis transmigrationis nostrae, venit ad me, qui fugerat de Ierusalem, dicens: “ Vastata est civitas ”. 
Ezekiel 33 22 Manus autem Domini facta fuerat ad me vespere, antequam veniret qui fugerat; aperuitque os meum, donec veniret ad me mane, et, aperto ore meo, non silui amplius. 
Ezekiel 33 23 Et factum est verbum Domini ad me dicens: 
Ezekiel 33 24 “ Fili hominis, qui habitant in ruinosis his super humum Israel, loquentes aiunt: “Unus erat Abraham et hereditate possedit terram; nos autem multi, nobis data est terra in possessionem”. 
Ezekiel 33 25 Idcirco dices ad eos: Haec dicit Dominus Deus: Qui in sanguine comeditis et oculos vestros levatis ad idola vestra et sanguinem funditis, numquid terram hereditate possidebitis? 
Ezekiel 33 26 Stetistis in gladiis vestris, fecistis abominationes, et unusquisque uxorem proximi sui polluit, et terram hereditate possidebitis? 
Ezekiel 33 27 Haec dices ad eos: Sic dicit Dominus Deus: Vivo ego, qui in ruinosis habitant, gladio cadent; et, qui in agro est, bestiis tradetur ad devorandum; qui autem in praesidiis et in speluncis sunt, peste morientur. 
Ezekiel 33 28 Et dabo terram in solitudinem et desertum, et deficiet superba fortitudo eius, et desolabuntur montes Israel, ita ut nullus sit qui per eos transeat; 
Ezekiel 33 29 et scient quia ego Dominus, cum dedero terram desolatam et desertam propter universas abominationes suas, quas operati sunt.
Ezekiel 33 30 Et tu, fili hominis, filii populi tui, qui loquuntur de te iuxta parietes et in ostiis domorum et dicunt unus ad alterum, vir ad fratrem suum, loquentes: “Venite et audite, qui sit sermo egrediens a Domino”. 
Ezekiel 33 31 Et veniunt ad te quasi si conveniat populus, et sedent coram te populus meus; et audiunt sermones tuos et non faciunt eos, quia quasi amatores loquuntur, et avaritiam suam sequitur cor eorum. 
Ezekiel 33 32 Et es eis quasi carmen amatorum, quod suavi voce et cum dulci chordarum sono canitur, et audiunt verba tua et non faciunt ea. 
Ezekiel 33 33 Et cum venerit, quod praedictum est — ecce enim venit — tunc scient quod prophetes fuerit inter eos ”.
Ezekiel 34 1 Et factum est verbum Do mini ad me dicens: 
Ezekiel 34 2 “ Fili ho minis, propheta de pastoribus Israel, propheta et dices pastoribus: Haec dicit Dominus Deus: Vae pastoribus Israel, qui pascebant semetipsos! Nonne greges pascuntur a pastoribus? 
Ezekiel 34 3 Lac comedebatis et lana operiebamini et, quod crassum erat, occidebatis, gregem autem non pascebatis; 
Ezekiel 34 4 quod infirmum fuit, non consolidastis et, quod aegrotum, non sanastis; quod fractum est, non alligastis et, quod eiectum est, non reduxistis et, quod perierat, non quaesistis et super forte imperabatis cum violentia. 
Ezekiel 34 5 Et dispersae sunt oves meae, eo quod non esset pastor; et factae sunt in devorationem omnium bestiarum agri et dispersae sunt. 
Ezekiel 34 6 Erraverunt greges mei in cunctis montibus et in universo colle excelso, et super omnem faciem terrae dispersi sunt greges mei; et non erat qui requireret, non erat qui requireret.
Ezekiel 34 7 Propterea, pastores, audite verbum Domini: 
Ezekiel 34 8 Vivo ego, dicit Dominus Deus, pro eo quod factus est grex meus in rapinam et oves meae in devorationem omnium bestiarum agri, eo quod non esset pastor, neque enim quaesierunt pastores mei gregem meum, sed pascebant pastores semetipsos et gregem meum non pascebant, 
Ezekiel 34 9 propterea, pastores, audite verbum Domini. 
Ezekiel 34 10 Haec dicit Dominus Deus: Ecce ego ipse super pastores requiram gregem meum de manu eorum et cessare eos faciam, ut ultra non pascant gregem nec pascant amplius pastores semetipsos; et liberabo gregem meum de ore eorum, et non erit ultra eis in escam.
Ezekiel 34 11 Quia haec dicit Dominus Deus: Ecce ego ipse requiram oves meas et visitabo eas. 
Ezekiel 34 12 Sicut visitat pastor gregem suum in die, quando fuerit in medio ovium suarum dissipatarum, sic visitabo oves meas et liberabo eas de omnibus locis, in quibus dispersae fuerant in die nubis et caliginis. 
Ezekiel 34 13 Et educam eas de populis et congregabo eas de terris et inducam eas in terram suam et pascam eas in montibus Israel, in rivis et in cunctis sedibus terrae. 
Ezekiel 34 14 In pascuis uberrimis pascam eas, et in montibus excelsis Israel erunt pascua earum; ibi requiescent in herbis virentibus et in pascuis pinguibus pascentur super montes Israel. 
Ezekiel 34 15 Ego pascam oves meas et ego eas accubare faciam, dicit Dominus Deus. 
Ezekiel 34 16 Quod perierat, requiram et, quod eiectum erat, reducam et, quod confractum fuerat, alligabo et, quod infirmum erat, consolidabo et, quod pingue et forte, custodiam et pascam illas in iudicio.
Ezekiel 34 17 Vos autem, grex meus, haec dicit Dominus Deus: Ecce ego iudico inter pecus et pecus, inter arietes et hircos. 
Ezekiel 34 18 Nonne satis vobis erat pascuam bonam depasci? Insuper et reliquias pascuarum vestrarum conculcastis pedibus vestris et, cum purissimam aquam biberetis, reliquam pedibus vestris turbabatis; 
Ezekiel 34 19 et oves meae his, quae conculcata pedibus vestris fuerant, pascebantur et, quae pedes vestri turbaverant, haec bibebant.
Ezekiel 34 20 Propterea haec dicit Dominus Deus ad eos: Ecce ego ipse iudico inter pecus pingue et macilentum; 
Ezekiel 34 21 pro eo quod lateribus et umeris impingebatis et cornibus vestris ventilabatis omnia infirma pecora, donec dispergerentur foras, 
Ezekiel 34 22 salvabo gregem meum, et non erit ultra in rapinam, et iudicabo inter pecus et pecus. 
Ezekiel 34 23 Et suscitabo super eas pastorem unum, qui pascat eas, servum meum David; ipse pascet eas et ipse erit eis in pastorem. 
Ezekiel 34 24 Ego autem Dominus ero eis in Deum, et servus meus David princeps in medio eorum. Ego Dominus locutus sum. 
Ezekiel 34 25 Et faciam cum eis pactum pacis et cessare faciam bestias pessimas de terra, et habitabunt in deserto securi et dormient in saltibus; 
Ezekiel 34 26 et ponam eos et, quae sunt in circuitu collis mei, benedictionem et deducam imbrem in tempore suo: pluviae benedictionis erunt. 
Ezekiel 34 27 Et dabit lignum agri fructum suum, et terra dabit germen suum, et erunt in terra sua absque timore et scient quia ego Dominus, cum contrivero vectes iugi eorum et eruero eos de manu imperantium sibi. 
Ezekiel 34 28 Et non erunt ultra in rapinam gentibus, neque bestiae terrae devorabunt eos, sed habitabunt confidenter absque ullo terrore. 
Ezekiel 34 29 Et suscitabo eis germen nominatum, et non erunt ultra imminuti fame in terra neque portabunt ultra opprobrium gentium; 
Ezekiel 34 30 et scient quia ego Dominus Deus eorum cum eis, et ipsi populus meus domus Israel, ait Dominus Deus. 
Ezekiel 34 31 Vos autem grex meus, grex pascuae meae vos, et ego Dominus Deus vester ”, dicit Dominus Deus.
Ezekiel 35 1 Et factus est sermo Domini ad me dicens: 
Ezekiel 35 2 “ Fili hominis, pone faciem tuam adversum montem Seir et propheta de eo et dices illi: 
Ezekiel 35 3 Haec dicit Dominus Deus: Ecce ego ad te, mons Seir; et extendam manum meam super te et dabo te desolatum atque desertum.
Ezekiel 35 4 Urbes tuas demoliar, et tu desertus eris et scies quia ego Dominus.
Ezekiel 35 5 Eo quod fueris inimicus sempiternus et concluseris filios Israel in manus gladii in tempore afflictionis eorum, in tempore poenae extremae; 
Ezekiel 35 6 propterea, vivo ego, dicit Dominus Deus, sanguini tradam te, et sanguis te persequetur et, cum sanguinem non oderis, sanguis persequetur te. 
Ezekiel 35 7 Et dabo montem Seir desolatum atque desertum et auferam de eo euntem et redeuntem 
Ezekiel 35 8 et implebo montes eius occisorum suorum, in collibus tuis et in vallibus tuis, atque in omnibus torrentibus tuis interfecti gladio cadent. 
Ezekiel 35 9 In solitudines sempiternas tradam te, et civitates tuae non habitabuntur, et scietis quoniam ego Dominus.
Ezekiel 35 10 Eo quod dixeris: “Duae gentes et duae terrae meae erunt, et hereditate possidebo eas!”, cum Dominus esset ibi; 
Ezekiel 35 11 propterea, vivo ego, dicit Dominus Deus, faciam iuxta iram tuam et secundum zelum tuum, quem fecisti odio habens eos, et notus efficiar in eis, cum te iudicavero. 
Ezekiel 35 12 Et scies quia ego Dominus audivi universa opprobria tua, quae locutus es de montibus Israel dicens: “Deserti nobis ad devorandum dati sunt!”. 
Ezekiel 35 13 Et insurrexistis super me ore vestro et vociferati estis vobis adversum me verba vestra; ego audivi.
Ezekiel 35 14 Haec dicit Dominus Deus: Laetante universa terra, in solitudinem te redigam; 
Ezekiel 35 15 sicuti gavisus es super hereditatem domus Israel, eo quod fuerit dissipata, sic faciam tibi: dissipatus eris, mons Seir, et Idumaea omnis, et scient quia ego Dominus.
Ezekiel 36 1 Tu autem, fili hominis, pro pheta super montes Israel et dices: Montes Israel, audite verbum Domini. 
Ezekiel 36 2 Haec dicit Dominus Deus: Eo quod dixerit inimicus de vobis: “Euge, altitudines sempiternae in hereditatem datae sunt nobis”; 
Ezekiel 36 3 propterea vaticinare et dic: Haec dicit Dominus Deus: Pro eo quod desolati estis, et inhiaverunt vobis per circuitum, ut fieretis in hereditatem reliquis gentibus, et ascendistis super labium linguae et opprobrium populi; 
Ezekiel 36 4 propterea, montes Israel, audite verbum Domini Dei: Haec dicit Dominus Deus montibus et collibus, torrentibus vallibusque et desertis dissipatis et urbibus derelictis, quae depopulatae sunt et subsannatae a reliquis gentibus per circuitum; 
Ezekiel 36 5 propterea haec dicit Dominus Deus: In igne zeli mei locutus sum de reliquis gentibus et de Idumaea universa, quae dederunt terram meam sibi in hereditatem cum gaudio et toto corde et ex animo maligno, ut pascua eius depraedarentur. 
Ezekiel 36 6 Idcirco vaticinare super humum Israel et dices montibus et collibus, torrentibus et vallibus: Haec dicit Dominus Deus: Ecce ego in zelo meo et in furore meo locutus sum, eo quod confusionem gentium sustinueritis; 
Ezekiel 36 7 idcirco haec dicit Dominus Deus: Ego levavi manum meam: gentes, quae in circuitu vestro sunt, ipsae confusionem suam portabunt; 
Ezekiel 36 8 vos autem, montes Israel, ramos vestros germinabitis et fructum vestrum afferetis populo meo Israel, prope est enim ut veniat. 
Ezekiel 36 9 Quia ecce ego ad vos et convertar ad vos, et arabimini et accipietis sementem; 
Ezekiel 36 10 et multiplicabo in vobis homines, omnem domum Israel, et habitabuntur civitates, et ruinosa instaurabuntur. 
Ezekiel 36 11 Et replebo vos hominibus et iumentis, et multiplicabuntur et crescent; et habitari vos faciam, sicut a principio bonisque donabo maioribus quam habuistis ab initio, et scietis quia ego Dominus. 
Ezekiel 36 12 Et adducam super vos homines, populum meum Israel, et hereditate possidebunt te, et eris eis in hereditatem et non addes ultra ut eos facias absque liberis.
Ezekiel 36 13 Haec dicit Dominus Deus: Pro eo quod dicunt de vobis: “Devoratrix hominum es et faciens gentem tuam absque liberis”; 
Ezekiel 36 14 propterea homines non comedes amplius et gentem tuam non facies ultra absque liberis, ait Dominus Deus. 
Ezekiel 36 15 Nec auditam faciam in te amplius ignominiam gentium, et opprobrium populorum nequaquam portabis ultra et gentem tuam non facies amplius absque liberis ”, ait Dominus Deus. 
Ezekiel 36 16 Et factum est verbum Domini ad me dicens: 
Ezekiel 36 17 “ Fili hominis, domus Israel habitaverunt in humo sua et polluerunt eam in viis suis et in operibus suis; iuxta immunditiam menstruatae facta est via eorum coram me. 
Ezekiel 36 18 Et effudi indignationem meam super eos pro sanguine, quem fuderunt super terram, et in idolis suis polluerunt eam. 
Ezekiel 36 19 Et dispersi eos in gentes, et ventilati sunt in terras; iuxta vias eorum et iuxta opera eorum iudicavi eos. 
Ezekiel 36 20 Et ingressi sunt ad gentes, ad quas introierunt, et polluerunt nomen sanctum meum, cum diceretur de eis: “Populus Domini iste est, et de terra eius egressi sunt”. 
Ezekiel 36 21 Et peperci nomini meo sancto, quod polluerat domus Israel in gentibus, ad quas ingressi sunt.
Ezekiel 36 22 Idcirco dices domui Israel: Haec dicit Domihus Deus: Non propter vos ego faciam, domus Israel, sed propter nomen sanctum meum, quod polluistis in gentibus, ad quas intrastis; 
Ezekiel 36 23 et sanctificabo nomen meum magnum, quod pollutum est inter gentes, quod polluistis in medio earum, ut sciant gentes quia ego Dominus, ait Dominus Deus, cum sanctificatus fuero in vobis coram eis. 
Ezekiel 36 24 Tollam quippe vos de gentibus et congregabo vos de universis terris et adducam vos in terram vestram; 
Ezekiel 36 25 et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos. 
Ezekiel 36 26 Et dabo vobis cor novum et spiritum novum ponam in medio vestri et auferam cor lapideum de carne vestra et dabo vobis cor carneum; 
Ezekiel 36 27 et spiritum meum ponam in medio vestri et faciam, ut in praeceptis meis ambuletis et iudicia mea custodiatis et operemini. 
Ezekiel 36 28 Et habitabitis in terra, quam dedi patribus vestris, et eritis mihi in populum, et ego ero vobis in Deum. 
Ezekiel 36 29 Et salvabo vos ex universis inquinamentis vestris et vocabo frumentum et multiplicabo illud et non imponam vobis famem. 
Ezekiel 36 30 Et multiplicabo fructum ligni et genimina agri, ut non portetis ultra opprobrium famis in gentibus. 
Ezekiel 36 31 Et recordabimini viarum vestrarum pessimarum operumque non bonorum, et displicebunt vobis iniquitates vestrae et scelera vestra. 
Ezekiel 36 32 Non propter vos ego faciam, ait Dominus Deus, notum sit vobis; confundimini et erubescite super viis vestris, domus Israel.
Ezekiel 36 33 Haec dicit Dominus Deus: In die, qua mundavero vos ex omnibus iniquitatibus vestris et inhabitari fecero urbes et instauravero ruinosa, 
Ezekiel 36 34 et terra deserta fuerit exculta, quae quondam erat desolata in oculis omnis viatoris, 
Ezekiel 36 35 dicent: “Terra illa inculta facta est ut hortus Eden, et civitates desertae et destitutae atque destructae munitae inhabitantur”. 
Ezekiel 36 36 Et scient gentes, quaecumque derelictae fuerint in circuitu vestro, quia ego Dominus aedificavi dissipata plantavique inculta; ego Dominus locutus sum et facio.
Ezekiel 36 37 Haec dicit Dominus Deus: Adhuc in hoc exorabor a domo Israel, ut faciam eis: multiplicabo eos sicut gregem hominum, 
Ezekiel 36 38 ut gregem sanctum, ut gregem Ierusalem in sollemnitatibus eius; sic erunt civitates desertae plenae gregibus hominum, et scient quia ego Dominus ”.
Ezekiel 37 1 Facta est super me manus Domini et eduxit me in spiri tu Domini et posuit me in medio campi, qui erat plenus ossibus, 
Ezekiel 37 2 et circumduxit me per ea in gyro: erant autem multa valde super faciem campi siccaque vehementer. 
Ezekiel 37 3 Et dixit ad me: “ Fili hominis, putasne vivent ossa ista? ”. Et dixi: “ Domine, tu nosti ”. 
Ezekiel 37 4 Et dixit ad me: “ Vaticinare super ossa ista et dices eis: Ossa arida, audite verbum Domini. 
Ezekiel 37 5 Haec dicit Dominus Deus ossibus his: Ecce ego intromittam in vos spiritum, et vivetis, 
Ezekiel 37 6 et dabo super vos nervos et succrescere faciam super vos carnes et superextendam in vobis cutem et dabo vobis spiritum, et vivetis et scietis quia ego Dominus ”. 
Ezekiel 37 7 Et prophetavi, sicut praeceperat mihi. Factus est autem sonitus, prophetante me, et ecce commotio; et accesserunt ossa ad ossa, unumquodque ad iuncturam suam. 
Ezekiel 37 8 Et vidi: et ecce super ea nervi et carnes ascenderunt, et extenta est in eis cutis desuper, sed spiritum non habebant. 
Ezekiel 37 9 Et dixit ad me: “ Vaticinare ad spiritum; vaticinare, fili hominis, et dices ad spiritum: Haec dicit Dominus Deus: A quattuor ventis veni, spiritus, et insuffla super interfectos istos, ut reviviscant ”. 
Ezekiel 37 10 Et prophetavi, sicut praeceperat mihi, et ingressus est in ea spiritus; et vixerunt steteruntque super pedes suos, exercitus grandis nimis valde.
Ezekiel 37 11 Et dixit ad me: “ Fili hominis, ossa haec universa domus Israel est. Ipsi dicunt: “Aruerunt ossa nostra, et periit spes nostra, et abscissi sumus”. 
Ezekiel 37 12 Propterea vaticinare et dices ad eos: Haec dicit Dominus Deus: Ecce ego aperiam tumulos vestros et educam vos de sepulcris vestris, populus meus, et inducam vos in terram Israel; 
Ezekiel 37 13 et scietis quia ego Dominus, cum aperuero sepulcra vestra et eduxero vos de tumulis vestris, populus meus. 
Ezekiel 37 14 Et dabo spiritum meum in vobis, et vivetis, et collocabo vos super humum vestram, et scietis quia ego Dominus. Locutus sum et facio ”, ait Dominus Deus.
Ezekiel 37 15 Et factus est sermo Domini ad me dicens: 
Ezekiel 37 16 “ Et tu, fili hominis, sume tibi lignum unum et scribe super illud: Iudae et filiis Israel sociis eius. Et tolle lignum alterum et scribe super illud: Ioseph, lignum Ephraim, et cunctae domui Israel sociis eius. 
Ezekiel 37 17 Et adiunge illa unum ad alterum tibi in lignum unum; et erunt in unionem in manu tua. 
Ezekiel 37 18 Cum autem dixerint ad te filii populi tui loquentes: “Nonne indicas nobis, quid in his tibi velis?”, 
Ezekiel 37 19 loqueris ad eos: Haec dicit Dominus Deus: Ecce ego assumam lignum Ioseph, quod est in manu Ephraim, et tribus Israel, quae iunctae sunt ei, et dabo eas pariter cum ligno Iudae et faciam eas in lignum unum, et erunt unum in manu mea. 
Ezekiel 37 20 Erunt autem ligna, super quae scripseris, in manu tua in oculis eorum, 
Ezekiel 37 21 et dices ad eos: Haec dicit Dominus Deus: Ecce ego assumam filios Israel de medio nationum, ad quas abierunt, et congregabo eos undique et adducam eos ad humum suam 
Ezekiel 37 22 et faciam eos in gentem unam in terra, in montibus Israel; et rex unus erit omnibus imperans, et non erunt ultra duae gentes nec dividentur amplius in duo regna. 
Ezekiel 37 23 Neque polluentur ultra in idolis suis et abominationibus suis et in cunctis iniquitatibus suis, et salvos eos faciam de universis aversionibus suis, quibus peccaverunt, et mundabo eos, et erunt mihi populus, et ego ero eis Deus. 
Ezekiel 37 24 Et servus meus David rex super eos, et pastor unus erit omnium eorum; in iudiciis meis ambulabunt et mandata mea custodient et facient ea. 
Ezekiel 37 25 Et habitabunt super terram, quam dedi servo meo Iacob, in qua habitaverunt patres vestri; et habitabunt super eam, ipsi et filii eorum et filii filiorum eorum usque in sempiternum, et David servus meus princeps eorum in perpetuum. 
Ezekiel 37 26 Et percutiam illis foedus pacis, pactum sempiternum erit eis, et fundabo eos et multiplicabo; et dabo sanctuarium meum in medio eorum in perpetuum, 
Ezekiel 37 27 et erit habitaculum meum in eis, et ero eis Deus, et ipsi erunt mihi populus; 
Ezekiel 37 28 et scient gentes quia ego Dominus sanctificator Israel, cum fuerit sanctuarium meum in medio eorum in perpetuum ”.
Ezekiel 38 1 Et factus est sermo Domini ad me dicens: 
Ezekiel 38 2 “ Fili hominis, pone faciem tuam contra Gog, in terra Magog, principem summum Mosoch et Thubal, et vaticinare de eo 
Ezekiel 38 3 et dices: Haec dicit Dominus Deus: Ecce ego ad te, Gog, principem summum Mosoch et Thubal, 
Ezekiel 38 4 et circumagam te et ponam uncos in maxillis tuis et educam te et omnem exercitum tuum, equos et equites vestitos perfecte universos, multitudinem magnam cum scuto et clipeo arripientes gladium. 
Ezekiel 38 5 Persae, Chus et Phut cum eis, omnes scutati et galeati; 
Ezekiel 38 6 Gomer et universa agmina eius, domus Thogorma de extremo aquilone et totum robur eius, populi multi tecum. 
Ezekiel 38 7 Praepara et instrue te et omnem multitudinem tuam, quae coacervata est ad te, et esto mihi in custodiam. 
Ezekiel 38 8 Post dies multos evocaberis; in novissimo annorum venies ad terram, quae reversa est a gladio, congregata est de populis multis ad montes Israel, qui fuerunt deserti iugiter: haec de populis educta est, et habitant in ea confidenter universi. 
Ezekiel 38 9 Ascendens autem quasi tempestas venies, quasi nubes, ut operias terram, tu et omnia agmina tua et populi multi tecum.
Ezekiel 38 10 Haec dicit Dominus Deus: In die illa ascendent sermones super cor tuum, et cogitabis cogitationem pessimam 
Ezekiel 38 11 et dices: “Ascendam ad terram absque muro, veniam ad quiescentes habitantesque secure; hi omnes habitant sine muro, vectes et portae non sunt eis”; 
Ezekiel 38 12 ut diripias spolia et capias praedam, ut inferas manum tuam super deserta iterum inhabitata et super populum, qui est congregatus ex gentibus, qui acquisivit pecora et substantiam et habitat in umbilico terrae. 
Ezekiel 38 13 Saba et Dedan et negotiatores Tharsis et omnes principes eius dicent tibi: “Numquid ad sumenda spolia tu venis? Numquid ad diripiendam praedam congregasti multitudinem tuam, ut tollas argentum et aurum, auferas pecora atque substantiam et diripias manubias infinitas?”.
Ezekiel 38 14 Propterea vaticinare, fili hominis, et dices ad Gog: Haec dicit Dominus Deus: Numquid non in die illo, cum habitaverit populus meus Israel confidenter, consurges? 
Ezekiel 38 15 Et venies de loco tuo ab extremo aquilone, tu et populi multi tecum, ascensores equorum universi, coetus magnus et exercitus vehemens. 
Ezekiel 38 16 Et ascendes super populum meum Israel quasi nubes, ut operias terram. In novissimis diebus erit, et adducam te super terram meam, ut sciant gentes me, cum sanctificatus fuero in te in oculis eorum, o Gog.
Ezekiel 38 17 Haec dicit Dominus Deus: Tu ergo ille es, de quo locutus sum in diebus antiquis in manu servorum meorum prophetarum Israel, qui prophetaverunt in diebus illis per annos, ut adducerem te super eos. 
Ezekiel 38 18 Et erit in die illa, in die adventus Gog super terram Israel, ait Dominus Deus, ascendet indignatio mea in furore meo. 
Ezekiel 38 19 Et in zelo meo, in igne irae meae locutus sum: In die illa erit commotio magna super terram Israel, 
Ezekiel 38 20 et commovebuntur a facie mea pisces maris et volucres caeli et bestiae agri et omne reptile, quod movetur super humum, cunctique homines, qui sunt super faciem terrae; et subvertentur montes, et cadent rupes, et omnis murus in terram corruet. 
Ezekiel 38 21 Et convocabo adversus eum in cunctis montibus meis gladium, ait Dominus Deus; gladius uniuscuiusque in fratrem suum dirigetur. 
Ezekiel 38 22 Et iudicabo eum peste et sanguine et imbre vehementi et lapidibus grandinis; ignem et sulphur pluam super eum et super exercitum eius et super populos multos, qui sunt cum eo, 
Ezekiel 38 23 et magnificabor et sanctificabor et notus ero in oculis multarum gentium, et scient quia ego Dominus.
Ezekiel 39 1 Tu autem, fili hominis, va ticinare adversum Gog et dices: Haec dicit Dominus Deus: Ecce ego super te, Gog, principem summum Mosoch e Thubal; 
Ezekiel 39 2 et circumagam te et seducam te et ascendere faciam de extremo aquilone et adducam te super montes Israel. 
Ezekiel 39 3 Et percutiam arcum tuum in manu sinistra tua et sagittas tuas de manu dextera tua deiciam. 
Ezekiel 39 4 Super montes Israel cades, tu et omnia agmina tua et populi, qui sunt tecum; feris avibus, omni volatili et bestiis terrae dedi te devorandum: 
Ezekiel 39 5 super faciem agri cades, quia ego locutus sum, ait Dominus Deus. 
Ezekiel 39 6 Et emittam ignem in Magog et in his, qui habitant in insulis confidenter, et scient quia ego Dominus. 
Ezekiel 39 7 Et nomen sanctum meum notum faciam in medio populi mei Israel et non polluam nomen sanctum meum amplius, et scient gentes quia ego Dominus, sanctus in Israel. 
Ezekiel 39 8 Ecce venit et fit, ait Dominus Deus; haec est dies, de qua locutus sum.
Ezekiel 39 9 Et egredientur habitatores de civitatibus Israel et succendent et comburent arma, clipeum et scutum, arcum et sagittas et baculos, manus et contos, et succendent ea igne septem annis. 
Ezekiel 39 10 Et non portabunt ligna de campis neque succident de saltibus, quoniam arma succendent igne et depraedabuntur eos, quibus praedae fuerant, et diripient vastatores suos, ait Dominus Deus.
Ezekiel 39 11 Et erit, in die illa dabo Gog locum nominatum sepulcrum in Israel, vallem viatorum ad orientem maris, quae oppilat viam praetereuntibus; et sepelient ibi Gog et omnem multitudinem eius, et vocabitur vallis Multitudinis Gog. 
Ezekiel 39 12 Et sepelient eos domus Israel, ut mundent terram septem mensibus; 
Ezekiel 39 13 sepeliet autem eum omnis populus terrae, et erit eis nominata dies, in qua glorificatus sum, ait Dominus Deus. 
Ezekiel 39 14 Et viros iugiter constituent lustrantes terram, qui sepeliant eos, qui remanserant super faciem terrae, ut emundent eam; post menses autem septem quaerere incipient 
Ezekiel 39 15 et circuibunt peragrantes terram; cumque viderint os hominis, statuent iuxta illud titulum, donec sepeliant illud pollinctores in valle Multitudinis Gog. 
Ezekiel 39 16 Nomen quoque civitatis Amona, et mundabunt terram.
Ezekiel 39 17 Tu ergo, fili hominis, haec dicit Dominus Deus, dic volucri, universis avibus cunctisque bestiis agri: Convenite, properate, concurrite undique ad victimam meam, quam ego immolo vobis, victimam grandem super montes Israel, ut comedatis carnes et bibatis sanguinem. 
Ezekiel 39 18 Carnes fortium comedetis et sanguinem principum terrae bibetis: arietes, agni et hirci taurique saginati de Basan sunt omnes; 
Ezekiel 39 19 et comedetis adipem in saturitatem et bibetis sanguinem in ebrietatem de victima, quam ego immolabo vobis. 
Ezekiel 39 20 Et saturabimini super mensam meam de equo et de iugali currus, de forti et de universis viris bellatoribus, ait Dominus Deus.
Ezekiel 39 21 Et ponam gloriam meam in gentibus, et videbunt omnes gentes iudicium meum, quod fecerim, et manum meam, quam posuerim super eos; 
Ezekiel 39 22 et scient domus Israel quia ego Dominus Deus eorum a die illa et deinceps, 
Ezekiel 39 23 et scient gentes quoniam in iniquitate sua capta sit domus Israel, eo quod reliquerint me, et absconderim faciem meam ab eis et tradiderim eos in manus hostium suorum, et ceciderint in gladio universi. 
Ezekiel 39 24 Iuxta immunditiam eorum et scelera eorum feci eis et abscondi faciem meam ab illis.
Ezekiel 39 25 Propterea haec dicit Dominus Deus: Nunc restituam Iacob et miserebor omnis domus Israel et assumam zelum pro nomine sancto meo. 
Ezekiel 39 26 Et portabunt confusionem suam et omnem praevaricationem, quam praevaricati sunt in me, cum habitaverint in terra sua confidenter; et nemo erit qui exterreat. 
Ezekiel 39 27 Et reduxero eos de populis et congregavero de terris inimicorum suorum et sanctificatus fuero in eis in oculis gentium plurimarum, 
Ezekiel 39 28 et scient quia ego Dominus Deus eorum, eo quod transtulerim eos in nationes et congregaverim eos super terram suam et non dereliquerim quemquam ex eis ibi. 
Ezekiel 39 29 Et non abscondam ultra faciem meam ab eis, eo quod effuderim spiritum meum super domum Israel ”, ait Dominus Deus.
Ezekiel 40 1 In vicesimo et quinto anno transmigrationis nostrae, in exordio anni, decima mensis, quarto decimo anno, postquam percussa est civitas, in ipsa hac die facta est super me manus Domini et adduxit me illuc. 
Ezekiel 40 2 In visionibus Dei adduxit me in terram Israel et posuit me super montem excelsum nimis, super quem erat quasi aedificium civitatis ad austrum. 
Ezekiel 40 3 Et introduxit me illuc; et ecce vir, cuius erat species quasi species aeris, et funiculus lineus in manu eius, et calamus mensurae in manu eius, stabat autem in porta. 
Ezekiel 40 4 Et locutus est ad me idem vir: “ Fili hominis, vide oculis tuis et auribus tuis audi et pone cor tuum in omnia, quae ego ostendam tibi, quia ut ostendantur tibi, adductus es huc; annuntia omnia, quae tu vides, domui Israel ”.
Ezekiel 40 5 Et ecce murus forinsecus in circuitu domus undique, et in manu viri calamus mensurae sex cubitorum, qui habebant cubitum et palmum; et mensus est latitudinem aedificii calamo uno, altitudinem quoque calamo uno.
Ezekiel 40 6 Et venit ad portam, quae respiciebat viam orientalem, et ascendit per gradus eius et mensus est limen portae calamo uno latitudinem 
Ezekiel 40 7 et cubiculum uno calamo in longum et uno calamo in latum et inter cubicula quinque cubitos et limen portae iuxta vestibulum portae intrinsecus calamo uno. 
Ezekiel 40 8 Et mensus est vestibulum portae 
Ezekiel 40 9 octo cubitorum et postem eius duobus cubitis; vestibulum autem portae erat intrinsecus. 
Ezekiel 40 10 Porro cubicula portae ad viam orientalem, tria hinc et tria inde, mensura una trium et mensura una postium ex utraque parte. 
Ezekiel 40 11 Et mensus est latitudinem ostii portae decem cubitorum et longitudinem portae tredecim cubitorum, 
Ezekiel 40 12 et saeptum ante cubicula cubiti unius utrimque; cubicula autem sex cubitorum erant hinc et inde. 
Ezekiel 40 13 Et mensus est portam a tecto cubiculi usque ad tectum eius a contra, latitudinem viginti et quinque cubitorum, ostium contra ostium, 
Ezekiel 40 14 
Ezekiel 40 15 et a facie ingressus portae usque ad faciem vestibuli portae intrinsecus, quinquaginta cubitos. 
Ezekiel 40 16 Et erant fenestrae marginatae in cubiculis et in postibus intra portam undique per circuitum; similiter autem erant et in vestibulo fenestrae per gyrum intrinsecus, et ante postes pictura palmarum.
Ezekiel 40 17 Et eduxit me ad atrium exterius, et ecce exedrae et pavimentum stratum lapide in atrio per circuitum, triginta exedrae in circuitu pavimenti; 
Ezekiel 40 18 et pavimentum ad latus portarum secundum longitudinem portarum; hoc erat pavimentum inferius. 
Ezekiel 40 19 Et mensus est latitudinem a facie portae inferioris usque ad frontem portae interioris extrinsecus, centum cubitos. Sic oriens. Et sic aquilo.
Ezekiel 40 20 Portam quoque, quae respiciebat viam aquilonis atrii exterioris, mensus est, tam in longitudine quam in latitudine; 
Ezekiel 40 21 et cubicula eius, tria hinc et tria inde, et postes eius et vestibulum eius secundum mensuram portae prioris; quinquaginta cubitorum longitudo eius et latitudo viginti quinque cubitorum. 
Ezekiel 40 22 Et fenestrae vestibuli eius et sculpturae palmarum secundum mensuram portae, quae respiciebat ad orientem; et septem graduum erat ascensus eius, et vestibulum intrinsecus. 
Ezekiel 40 23 Et porta atrii interioris contra portam aquilonis sicut in porta orientali; et mensus est a porta usque ad portam centum cubitos. 
Ezekiel 40 24 Et duxit me ad viam australem, et ecce porta, quae respiciebat ad austrum; et mensus est postes eius et vestibulum eius iuxta mensuras superiores. 
Ezekiel 40 25 Et fenestrae eius et vestibuli in circuitu sicut fenestrae ceterae; quinquaginta cubitorum longitudo erat et latitudo viginti quinque cubitorum. 
Ezekiel 40 26 Et in gradibus septem ascendebatur ad eam, et vestibulum erat intrinsecus, et caelatae palmae erant, una hinc et altera inde, in postibus eius. 
Ezekiel 40 27 Et porta erat atrio interiori in via australi, et mensus est a porta usque ad portam in via australi centum cubitos.
Ezekiel 40 28 Et introduxit me in atrium interius per portam australem et mensus est portam iuxta mensuras superiores; 
Ezekiel 40 29 cubicula eius et postes eius, et vestibulum eius eisdem mensuris; et fenestrae erant ei et vestibulo eius in circuitu. Quinquaginta cubitorum longitudo erat et latitudo viginti quinque cubitorum. 
Ezekiel 40 30 
Ezekiel 40 31 Et vestibulum eius respiciebat ad atrium exterius, et palmae in postibus eius, et octo gradus erant, quibus ascendebatur ad eam.
Ezekiel 40 32 Et introduxit me in atrium interius per viam orientalem et mensus est portam secundum mensuras superiores; 
Ezekiel 40 33 cubicula eius et postes eius et vestibulum eius sicut supra; et fenestrae erant ei et vestibulo eius in circuitu. Longitudo erat quinquaginta cubitorum et latitudo viginti quinque cubitorum. 
Ezekiel 40 34 Et vestibulum eius respiciebat ad atrium exterius, et palmae caelatae in postibus eius hinc et inde et in octo gradibus ascensus eius. 
Ezekiel 40 35 Et introduxit me ad portam, quae respiciebat ad aquilonem, et mensus est secundum mensuras superiores 
Ezekiel 40 36 cubicula eius et postes eius et vestibulum eius; et fenestrae ei erant per circuitum. Longitudo quinquaginta cubitorum erat et latitudo viginti quinque cubitorum. 
Ezekiel 40 37 Et vestibulum eius respiciebat ad atrium exterius, et caelatura palmarum in postibus illius hinc et inde et in octo gradibus ascensus eius.
Ezekiel 40 38 Et erat exedra, cuius ostium in vestibulo portae; ibi lavabunt holocaustum. 
Ezekiel 40 39 Et in vestibulo portae duae mensae hinc et duae mensae inde, ut mactetur super eas holocaustum et pro peccato et pro delicto. 
Ezekiel 40 40 Et ad latus extra vestibulum ad ostium portae, quae respicit ad aquilonem, duae mensae; et ad la tus alterum vestibuli portae duae mensae. 
Ezekiel 40 41 Quattuor mensae hinc et quattuor mensae inde ad latus portae: octo mensae erant, super quas mactabunt. 
Ezekiel 40 42 super ista ponant vasa, quibus mactetur holocaustum et victima, 
Ezekiel 40 43 super mensas autem carnes oblationis. 
Ezekiel 40 44 Et extra portam interiorem exedrae duae, in atrio interiori; una erat in latere portae respicientis ad aquilonem, et facies eius contra viam australem, et una ex latere portae australis, quae respiciebat ad viam aquilonis. 
Ezekiel 40 45 Et dixit ad me: “ Haec est exedra, quae respicit viam meridianam; sacerdotum erit, qui excubant in custodiis templi. 
Ezekiel 40 46 Porro exedra, quae respicit ad viam aquilonis, sacerdotum erit, qui excubant ad ministerium altaris: isti sunt filii Sadoc, qui accedunt de filiis Levi ad Dominum, ut ministrent ei ”.
Ezekiel 40 47 Et mensus est atrium longitudine centum cubitorum et latitudine centum cubitorum per quadrum. Altare autem erat ante faciem templi. 
Ezekiel 40 48 Et introduxit me in vestibulum templi; et mensus est postes vestibuli quinque cubitis hinc et quinque cubitis inde et latitudinem portae quattuordecim cubitorum et latera portae trium cubitorum hinc et trium cubitorum inde; 
Ezekiel 40 49 longitudinem autem vestibuli viginti cubitorum et latitudinem duodecim cubitorum, et decem gradibus ascendebatur ad illud, et columnae erant in postibus, una hinc et altera inde.
Ezekiel 41 1 Et introduxit me in templum et mensus est postes: sex cu bitos latitudinis hinc et sex cubitos latitudinis inde. 
Ezekiel 41 2 Et latitudo portae decem cubitorum erat, et latera portae quinque cubitis hinc et quinque cubitis inde; et mensus est longitudinem eius quadraginta cubitorum et latitudinem viginti cubitorum.
Ezekiel 41 3 Et introgressus intrinsecus, mensus est in poste portae duos cubitos et portam sex cubitorum et latitudinem laterum portae septem cubitorum hinc et septem cubitorum inde. 
Ezekiel 41 4 Et mensus est longitudinem eius viginti cubitorum et latitudinem viginti cubitorum versus faciem templi. Et dixit ad me: “ Hoc est Sanctum sanctorum ”.
Ezekiel 41 5 Et mensus est parietem domus sex cubitorum et latitudinem aedificii adiacentis quattuor cubitorum undique per circuitum domus; 
Ezekiel 41 6 cubicula autem adiacentia, cubiculum super cubiculum, in tribus tabulatis. Et erant margines eminentes in pariete domus pro cubiculis adiacentibus per circuitum, ut essent fulcra, neque essent fulcra intra parietem domus, 
Ezekiel 41 7 et latitudo ambitus sursum ascendens iuxta cubicula adiacentia, quia circumdata erat domus usque sursum circa domum; idcirco amplificata erat domus usque sursum, et de inferiore tabulato ascendebatur ad superius per medium. 
Ezekiel 41 8 Et vidi in domo altitudinem per circuitum, fundamenta aedificii adiacentis mensura calami pleni, id est sex cubitorum, in altitudine. 
Ezekiel 41 9 Et latitudo parietis aedificii adiacentis forinsecus erat quinque cubitorum. Et area vacua inter cubicula domui adiacentia, 
Ezekiel 41 10 et inter exedras habebat latitudinem viginti cubitorum in circuitu domus undique. 
Ezekiel 41 11 Et ostia aedificii adiacentis ad aream vacuam, ostium unum ad viam aquilonis et ostium unum ad viam australem; et latitudo muri areae vacuae quinque cubitorum in circuitu.
Ezekiel 41 12 Et aedificium, quod erat ex adverso areae separatae versumque ad viam respicientem ad mare, latitudinis septuaginta cubitorum; paries autem aedificii quinque cubitorum latitudinis per circuitum et longitudo eius nonaginta cubitorum. 
Ezekiel 41 13 Et mensus est domus longitudinem centum cubitorum et areae separatae et aedificii et parietum eius longitudinem centum cubitorum; 
Ezekiel 41 14 latitudinem autem faciei domus et areae separatae contra orientem centum cubitorum. 
Ezekiel 41 15 Et mensus est longitudinem aedificii ex adverso areae separatae ad dorsum et parietum eius ex utraque parte centum cubitorum. Et templum interius et vestibulum exterius 
Ezekiel 41 16 strata erant ligno, et fenestrae marginatae et margines in circuitu triplices contra limen erant strato ligno per gyrum in circuitu, et a terra usque ad fenestras — et fenestrae poterant claudi — usque ad superiora ostii; 
Ezekiel 41 17 et usque ad domum interiorem et forinsecus et per omnem parietem in circuitu, intrinsecus et forinsecus, ad mensuram 
Ezekiel 41 18 fabrefacti cherubim et palmae, et palma inter cherub et cherub; duasque facies habebat cherub, 
Ezekiel 41 19 faciem hominis versam ad palmam ex hac parte et faciem leonis versam ad palmam ex alia parte: expressi per omnem domum in circuitu. 
Ezekiel 41 20 De terra usque ad superiora portae cherubim et palmae caelatae erant. In pariete templi 
Ezekiel 41 21 postes portae quadruplices, et coram sanctuario aspectus quasi aspectus 
Ezekiel 41 22 altaris lignei trium cubitorum altitudo, et longitudo eius duorum cubitorum, et anguli eius et bases eius et parietes eius lignei. Et locutus est ad me: “ Haec est mensa coram Domino ”.
Ezekiel 41 23 Et duo ostia erant templo et sanctuario 
Ezekiel 41 24 duo ostia. Ostiis erant duae valvae versatiles usque ad parietem, valvae duae ostio uni et valvae duae ostio alteri. 
Ezekiel 41 25 Et caelati erant in ipsis ostiis templi cherubim et sculpturae palmarum, sicut in parietibus quoque expressi erant; et tectum ligneum erat in vestibuli fronte forinsecus. 
Ezekiel 41 26 Et fenestrae marginatae et similitudo palmarum hinc atque inde in lateribus vestibuli et in cubiculis adiacentibus domus.
Ezekiel 42 1 Et eduxit me in atrium ex terius per viam ducentem ad aquilonem; et duxit me ad exedram, quae erat contra aream separatam, et contra aedem ad aquilonem. 
Ezekiel 42 2 Longitudo erat centum cubitorum in latere aquilonis et latitudo quinquaginta cubitorum. 
Ezekiel 42 3 Contra viginti cubitos atrii interioris et contra pavimentum stratum lapide atrii exterioris elevabatur pars iuxta partem in tribus gradibus. 
Ezekiel 42 4 Et ante exedras deambulatio decem cubitorum latitudinis, ad interiora respiciens, longitudinis centum cubitorum; et ostia eorum ad aquilonem. 
Ezekiel 42 5 Exedrae superiores angustiores erant, quia gradus auferebant eis spatium, prae inferioribus et mediis aedificii. 
Ezekiel 42 6 Tristega enim erant et non habebant columnas, sicut erant columnae exteriorum; sic ergo in gradibus de inferioribus, et de mediis a terra surgebat aedificium. 
Ezekiel 42 7 Et murus exterior secundum exedras erat in via atrii exterioris ante exedras, longitudo eius quinquaginta cubitorum, 
Ezekiel 42 8 quia longitudo erat exedrarum atrii exterioris quinquaginta cubitorum, quae erant ante faciem illarum, totum erat centum cubitorum. 
Ezekiel 42 9 Et erat subter exedras has introitus ab oriente ingredientibus in ea de atrio exteriori 
Ezekiel 42 10 in capite muri atrii. Contra viam meridianam in facie areae separatae, et erant exedrae ante aedificium, 
Ezekiel 42 11 et via ante faciem earum iuxta similitudinem exedrarum, quae erant in via aquilonis; secundum longitudinem earum et latitudinem earum, sic et omnes exitus earum et dispositiones et ostia earum. 
Ezekiel 42 12 Et ad ostia exedrarum, quae erant in via respiciente ad notum, ostium in capite viae, quae via erat ante murum protegentem per viam orientalem ingredientibus. 
Ezekiel 42 13 Et dixit ad me: “Exedrae aquilonis et exedrae austri, quae sunt ante aream separatam, hae sunt exedrae sanctae, in quibus vescuntur sacerdotes, qui appropinquant ad Dominum sancta sanctorum: ibi ponent sancta sanctorum et oblationem et pro peccato et pro delicto, locus enim sanctus est. 
Ezekiel 42 14 Cum autem ingressi fuerint sacerdotes, non egredientur de sanctis in atrium exterius, sed ibi reponent vestimenta sua, in quibus ministrant, quia sancta sunt; vestienturque vestimentis aliis et sic procedent ad locum populi ”.
Ezekiel 42 15 Cumque complesset mensuras interioris areae domus, eduxit me per viam portae, quae respiciebat ad viam orientalem, et mensus est ibi undique per circuitum. 
Ezekiel 42 16 Mensus est autem contra ventum orientalem calamo mensurae quingentos calamos in calamo mensurae per circuitum. 
Ezekiel 42 17 Et mensus est contra ventum aquilonis quingentos calamos in calamo mensurae per gyrum. 
Ezekiel 42 18 Et ad ventum australem mensus est quingentos calamos in calamo mensurae per circuitum. 
Ezekiel 42 19 Et conversus ad ventum occidentalem mensus est quingentos calamos in calamo mensurae. 
Ezekiel 42 20 Per quattuor ventos mensus est illud; murus ei erat undique per circuitum longitudine quingentorum cubitorum et latitudine quingentorum cubitorum, dividens inter sanctuarium et locum profanum.
Ezekiel 43 1 Et duxit me ad portam, quae respiciebat ad viam orientalem, 
Ezekiel 43 2 et ecce gloria Dei Israel ingrediebatur per viam orientalem, et vox erat ei quasi vox aquarum multarum, et terra splendebat a maiestate eius. 
Ezekiel 43 3 Et vidi visionem secundum speciem, quam videram, quando venit, ut disperderet civitatem, et species secundum aspectum, quem videram iuxta fluvium Chobar; et cecidi super faciem meam.
Ezekiel 43 4 Et maiestas Domini ingressa est templum per viam portae, quae respiciebat ad orientem. 
Ezekiel 43 5 Et levavit me spiritus et introduxit me in atrium interius; et ecce repleta erat gloria Domini domus. 
Ezekiel 43 6 Et audivi loquentem ad me de domo, cum vir staret iuxta me, 
Ezekiel 43 7 et dixit ad me: “ Fili hominis, locus solii mei et locus vestigiorum pedum meorum, ubi habitabo in medio filiorum Israel in aeternum; et non polluent ultra domus Israel nomen sanctum meum, ipsi et reges eorum, in fornicationibus suis et in cadaveribus regum suorum in morte eorum, 
Ezekiel 43 8 qui fabricati sunt limen suum iuxta limen meum et postes suos iuxta postes meos, et paries erat inter me et eos, et polluerunt nomen sanctum meum in abominationibus, quas fecerunt; propter quod consumpsi eos in ira mea. 
Ezekiel 43 9 Nunc ergo repellant procul fornicationem suam et cadavera regum suorum a me, et habitabo in medio eorum semper.
Ezekiel 43 10 Tu autem, fili hominis, ostende domui Israel templum, et confundantur ab iniquitatibus suis et metiantur fabricam. 
Ezekiel 43 11 Et si erubuerint ex omnibus, quae fecerunt, describe domum et supellectilem eius, exitus et introitus, et omnem figuram eius et universa praecepta eius et omnes leges eius ostende eis et scribes oculis eorum, ut custodiant omnem figuram eius et omnia praecepta illius et faciant ea. 
Ezekiel 43 12 Ista est lex domus in summitate montis: omnes fines eius in circuitu sanctum sanctorum sunt; haec est ergo lex domus ”.
Ezekiel 43 13 Istae autem mensurae altaris in cubitis, cubitus habebat cubitum et palmum; fossae in circuitu eius erat cubitus in altitudine et cubitus in latitudine; et saepto eius ad marginem eius in circuitu palmus unus. Haec autem erat altitudo altaris: 
Ezekiel 43 14 de fossa terrae usque ad crepidinem inferiorem duo cubiti, et latitudo cubiti unius; et a crepidine minore usque ad crepidinem maiorem quattuor cubiti, et latitudo unius cubiti. 
Ezekiel 43 15 Ipse autem focus quattuor cubitorum, et a foco usque sursum cornua quattuor. 
Ezekiel 43 16 Et focus duodecim cubitorum in longitudine per duodecim cubitos latitudinis, quadrangulatum aequis lateribus. 
Ezekiel 43 17 Et crepido quattuordecim cubitorum longitudinis per quattuordecim cubitos latitudinis in quattuor angulis eius; et saeptum in circuitu eius dimidii cubiti, et fossa eius unius cubiti per circuitum; gradus autem eius versi ad orientem.
Ezekiel 43 18 Et dixit ad me: “ Fili hominis, haec dicit Dominus Deus: Hi sunt ritus altaris: in qua die fuerit fabricatum, ut offeratur super illud holocaustum, et effundatur sanguis, 
Ezekiel 43 19 dabis sacerdotibus levitis, qui sunt de semine Sadoc, qui accedunt ad me, ait Dominus Deus, ut ministrent mihi, vitulum de armento pro peccato. 
Ezekiel 43 20 Et assumens de sanguine eius, pones super quattuor cornua eius et super quattuor angulos crepidinis et super saeptum in circuitu et mundabis illud et expiabis. 
Ezekiel 43 21 Et tolles vitulum, qui oblatus fuerit pro peccato, et combures illum in destinato loco domus extra sanctuarium. 
Ezekiel 43 22 Et in die secunda offeres hircum caprarum immaculatum pro peccato, et expiabunt altare, sicut expiaverunt in vitulo. 
Ezekiel 43 23 Cumque compleveris expians illud, offeres vitulum de armento immaculatum et arietem de grege immaculatum; 
Ezekiel 43 24 et offeres eos in conspectu Domini, et mittent sacerdotes super eos sal et offerent eos holocaustum Domino. 
Ezekiel 43 25 Septem diebus facies hircum pro peccato cotidie, et vitulum de armento et arietem de pecoribus immaculatos offerent. 
Ezekiel 43 26 Septem diebus expiabunt altare et mundabunt illud et consecrabunt illud. 
Ezekiel 43 27 Expletis autem diebus, in die octava et ultra facient sacerdotes super altare holocausta vestra et pacifica, et placatus ero vobis ”, ait Dominus Deus.
Ezekiel 44 1 Et convertit me ad viam portae sanctuarii exterioris, quae respiciebat ad orientem, et erat clausa; 
Ezekiel 44 2 et dixit Dominus ad me: “ Porta haec clausa erit; non aperietur, et vir non transibit per eam, quoniam Dominus, Deus Israel, ingressus est per eam, eritque clausa. 
Ezekiel 44 3 Princeps, ut princeps ipse sedebit in ea, ut comedat panem coram Domino; per viam vestibuli portae ingredietur et per eandem viam egredietur ”.
Ezekiel 44 4 Et adduxit me per viam portae aquilonis in conspectum domus; et vidi: et ecce implevit gloria Domini domum Domini, et cecidi in faciem meam. 
Ezekiel 44 5 Et dixit ad me Dominus: “ Fili hominis, pone cor tuum et vide oculis tuis et auribus tuis audi omnia, quae ego loquor ad te de universis caeremoniis domus Domini et de cunctis legibus eius; et pones cor tuum in introitu templi et in omni exitu sanctuarii 
Ezekiel 44 6 et dices ad exasperantem me domum Israel: Haec dicit Dominus Deus: Sufficiant vobis omnes abominationes vestrae, domus Israel, 
Ezekiel 44 7 eo quod induxistis alienigenas incircumcisos corde et incircumcisos carne, ut essent in sanctuario meo et polluerent domum meam, cum offertis panem meum, adipem et sanguinem; et dissolvistis pactum meum in omnibus abominationibus vestris 
Ezekiel 44 8 et non explevistis ministerium sanctorum meorum et posuistis illos ministrantes mihi in sanctuario meo. Propterea 
Ezekiel 44 9 haec dicit Dominus Deus: Omnis alienigena incircumcisus corde et incircumcisus carne non ingredietur sanctuarium meum, omnis alienigena, qui est in medio filiorum Israel.
Ezekiel 44 10 Sed Levitae, qui longe recesserint a me in errore filiorum Israel, qui erraverunt a me post idola sua, portabunt iniquitatem suam 
Ezekiel 44 11 et erunt in sanctuario meo aeditui et ianitores portarum domus et ministri domus: ipsi mactabunt holocausta et victimas populo et ipsi stabunt in conspectu eorum, ut ministrent eis. 
Ezekiel 44 12 Pro eo quod ministraverunt illis in conspectu idolorum suorum et facti sunt domui Israel in offendiculum iniquitatis, idcirco levavi manum meam super eos, dicit Dominus Deus; portabunt iniquitatem suam. 
Ezekiel 44 13 Et non appropinquabunt ad me, ut sacerdotio fungantur mihi, neque accedent ad omnia sancta mea, ad sanctissima, sed portabunt confusionem suam et abominationes suas, quas fecerunt. 
Ezekiel 44 14 Et faciam eos ministros in omni ministerio domus et in universis, quae facienda sunt in ea.
Ezekiel 44 15 Sacerdotes autem levitae filii Sadoc, qui custodierunt caeremonias sanctuarii mei, cum errarent filii Israel a me, ipsi accedent ad me, ut ministrent mihi, et stabunt in conspectu meo, ut offerant mihi adipem et sanguinem, ait Dominus Deus. 
Ezekiel 44 16 Ipsi ingredientur sanctuarium meum et ipsi accedent ad mensam meam, ut serviant mihi et custodiant ministerium meum. 
Ezekiel 44 17 Cumque ingredientur portas atrii interioris, vestibus lineis induentur, nec ascendet super eos quidquam laneum, quando ministrant in portis atrii interioris et in domo. 
Ezekiel 44 18 Vittae lineae erunt in capitibus eorum, et feminalia linea erunt in lumbis eorum, et non accingentur in sudore. 
Ezekiel 44 19 Cumque egredientur atrium exterius ad populum, exuent se vestimenta sua, in quibus ministraverunt, et reponent ea in exedris sanctis et vestient se vestimentis aliis et non sanctificabunt populum in vestibus suis. 
Ezekiel 44 20 Caput autem suum non radent neque comam nutrient, sed tondentes attondent capita sua. 
Ezekiel 44 21 Et vinum non bibet omnis sacerdos, quando ingressurus est atrium interius. 
Ezekiel 44 22 Et viduam et repudiatam non accipient sibi uxores sed virgines de semine domus Israel; sed et viduam, quae fuerit vidua a sacerdote, accipient. 
Ezekiel 44 23 Et populum meum docebunt quid sit inter sanctum et profanum et inter mundum et immundum ostendent eis. 
Ezekiel 44 24 Et cum fuerit controversia, stabunt ad iudicandum et in iudiciis meis iudicabunt; leges meas et praecepta mea in omnibus sollemnitatibus meis custodient et sabbata mea sanctificabunt. 
Ezekiel 44 25 Et ad mortuum hominem non ingredientur, ne polluantur, nisi ad patrem et matrem et filium et filiam et fratrem et sororem, quae virum non habuit: in quibus contaminabuntur. 
Ezekiel 44 26 Et postquam fuerit emundatus, septem dies numerabuntur ei, 
Ezekiel 44 27 et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus. 
Ezekiel 44 28 Et erit eis in hereditatem: ego hereditas eorum; et possessionem non dabitis eis in Israel: ego enim possessio eorum. 
Ezekiel 44 29 Oblationem et pro peccato et pro delicto ipsi comedent, et omne anathema in Israel ipsorum erit; 
Ezekiel 44 30 et primitiva omnium primogenitorum et omnia libamenta ex omnibus, quae offertis, sacerdotum erunt; et primitiva farinae vestrae dabitis sacerdoti, ut reponat benedictionem domui tuae. 
Ezekiel 44 31 Omne morticinum et captum a bestia de avibus et de pecoribus non comedent sacerdotes.
Ezekiel 45 1 Cumque coeperitis terram dividere sortito, separate oblationem Domino sanctificatum de terra, longitudine viginti quinque milia et latitudine viginti milia: sanctificatum erit in omni termino suo per circuitum; 
Ezekiel 45 2 ex quo sanctuarium obtinebit quingentos per quingentos, quadrifariam per circuitum, et quinquaginta cubitos pascua eius per gyrum. 
Ezekiel 45 3 Et a mensura ista mensurabis longitudinem viginti quinque milium et latitudinem decem milium, et in ipso erit templum, Sanctum sanctorum. 
Ezekiel 45 4 Sanctificatum de terra erit sacerdotibus ministris sanctuarii, qui accedunt ad ministerium Domini; et erit eis locus in domos et in pascua pecoribus. 
Ezekiel 45 5 Viginti quinque autem milia longitudinis et decem milia latitudinis erunt Levitis, qui ministrant domui; ipsis in possessionem, civitates ad habitandum. 
Ezekiel 45 6 Et possessionem civitatis dabitis quinque milia latitudinis et longitudinis viginti quinque milia, iuxta oblationem sacram; omni domui Israel erit.
Ezekiel 45 7 Principi quoque ex utraque parte oblationis sacrae et possessionis civitatis, secundum oblationem sacram et possessionem urbis, a latere maris usque ad mare et a latere orientis versus orientem, longitudinem autem iuxta unamquamque partium, a termino occidentali usque ad terminum orientalem. 
Ezekiel 45 8 Haec terra erit ei possessio in Israel, et non depopulabuntur ultra principes mei populum meum; sed terram dabunt domui Israel secundum tribus eorum.
Ezekiel 45 9 Haec dicit Dominus Deus: Sufficiat vobis, principes Israel; violentiam et rapinas omittite et iudicium et iustitiam facite; auferte exactiones vestras a populo meo, ait Dominus Deus. 
Ezekiel 45 10 Statera iusta et ephi iustum et batus iustus sit vobis; 
Ezekiel 45 11 ephi et batus aequalia et unius mensurae sint, ut capiat decimam partem homer batus, et decimam partem homer ephi: iuxta mensuram homer sit aequa libratio eorum. 
Ezekiel 45 12 Siclus autem viginti gera habeat; quinque sicli sint quinque, et decem sicli sint decem, et quinquaginta sint vobis mina.
Ezekiel 45 13 Haec est oblatio, quam offeratis: sextam partem ephi de gomor frumenti et sextam partem ephi de gomor hordei. 
Ezekiel 45 14 Praeceptum quoque de oleo — batus est mensura olei C: decimam partem bati offeratis de choro — decem bati homer faciunt, quia decem bati implent chorum C. 
Ezekiel 45 15 Et pecus unum de grege ducentorum, de pascuis irriguis Israel, in oblationem et in holocaustum et in pacifica ad expiandum pro eis, ait Dominus Deus. 
Ezekiel 45 16 Omnis populus terrae tenebitur ad hanc oblationem principi in Israel; 
Ezekiel 45 17 et super principem erunt holocausta et oblationes et libamina in diebus festis et in calendis et in sabbatis et in universis sollemnitatibus domus Israel; ipse faciet pro peccato et oblationem et holocaustum et pacifica ad expiandum pro domo Israel.
Ezekiel 45 18 Haec dicit Dominus Deus: In primo mense, una mensis, sumes vitulum de armento immaculatum et expiabis sanctuarium. 
Ezekiel 45 19 Et tollet sacerdos de sanguine hostiae pro peccato et ponet in postibus domus et in quattuor angulis crepidinis altaris et in postibus portae atrii interioris. 
Ezekiel 45 20 Et sic facies in septima mensis pro unoquoque, qui ignoravit et errore deceptus est, et expiabitis pro domo. 
Ezekiel 45 21 In primo mense, quarta decima die mensis, erit vobis Paschae sollemnitas; septem diebus azyma comedentur. 
Ezekiel 45 22 Et faciet princeps in die illa pro se et pro universo populo terrae vitulum pro peccato; 
Ezekiel 45 23 et in septem dierum sollemnitate faciet holocaustum Domino septem vitulos et septem arietes immaculatos cotidie septem diebus et pro peccato hircum caprarum cotidie; 
Ezekiel 45 24 et oblationem ephi per vitulum et ephi per arietem faciet et olei hin per singula ephi.
Ezekiel 45 25 Septimo mense, quinta decima die mensis, in sollemnitate faciet, sicut supra dicta sunt, per septem dies, tam pro peccato quam pro holocausto et in oblatione et in oleo.
Ezekiel 46 1 Haec dixit Dominus Deus: Porta atrii interioris, quae respicit ad orientem, erit clausa sex diebus, in quibus opus fit; die autem sabbati aperietur, sed et in die calendarum aperietur, 
Ezekiel 46 2 et intrabit princeps per viam vestibuli portae deforis et stabit in poste portae, et facient sacerdotes holocaustum eius et pacifica eius, et adorabit super limen portae et egredietur; porta autem non claudetur usque ad vesperam. 
Ezekiel 46 3 Et adorabit populus terrae ad ostium portae illius in sabbatis et in calendis coram Domino. 
Ezekiel 46 4 Holocaustum autem hoc offeret princeps Domino: in die sabbati sex agnos immaculatos et arietem immaculatum 
Ezekiel 46 5 et oblationem ephi per arietem, per agnos autem oblationem, quantum dederit manus eius, et olei hin per singula ephi; 
Ezekiel 46 6 in die autem calendarum vitulum de armento immaculatum et sex agni et aries immaculati erunt 
Ezekiel 46 7 et ephi per vitulum, ephi quoque per arietem faciet oblationem, per agnos autem sicut invenerit manus eius, et olei hin per singula ephi.
Ezekiel 46 8 Cumque ingressurus est princeps, per viam vestibuli portae ingrediatur et per eandem viam exeat. 
Ezekiel 46 9 Et cum intrabit populus terrae in conspectu Domini in sollemnitatibus, qui ingreditur per portam aquilonis, ut adoret, egrediatur per viam portae meridianae; porro qui ingreditur per viam portae meridianae, egrediatur per viam portae aquilonis: non revertetur per viam portae, per quam ingressus est, sed e regione illius egredietur. 
Ezekiel 46 10 Princeps autem in medio eorum cum ingredientibus ingredietur et cum egredientibus egredietur. 
Ezekiel 46 11 Et in diebus festis et in sollemnitatibus erit oblatio ephi per vitulum et ephi per arietem, per agnos autem erit oblatio, quantum invenerit manus eius, et olei hin per singula ephi. 
Ezekiel 46 12 Cum autem fecerit princeps spontaneum holocaustum aut pacifica voluntaria Domino, aperietur ei porta, quae respicit ad orientem, et faciet holocaustum suum et pacifica sua, sicut facere solet in die sabbati, et egredietur, claudeturque porta, postquam exierit.
Ezekiel 46 13 Et agnum anniculum immaculatum facies holocaustum cotidie Domino; semper mane facies illud. 
Ezekiel 46 14 Et oblationem facies super eo mane mane sextam partem ephi, et de oleo tertiam partem hin, ut conspergatur simila; oblatio Domino, legitimum iuge atque perpetuum. 
Ezekiel 46 15 Facient agnum et oblationem et oleum mane mane, holocaustum sempiternum.
Ezekiel 46 16 Haec dixit Dominus Deus: Si dederit princeps donum alicui de filiis suis de hereditate sua, filiorum suorum erit; possidebunt illud hereditarie. 
Ezekiel 46 17 Si autem dederit legatum de hereditate sua uni servorum suorum, erit illius usque ad annum remissionis et revertetur ad principem; sola hereditas filiorum eius illorum erit. 
Ezekiel 46 18 Et non accipiet princeps de hereditate populi, ut expellat eos de possessione eorum, sed de possessione sua hereditatem dabit filiis suis, ut non dispergatur populus meus unusquisque a possessione sua ”.
Ezekiel 46 19 Et introduxit me per ingressum, qui erat ex latere portae, in exedras sacras sacerdotum, quae respiciebant ad aquilonem, et erat ibi locus in extrema parte vergens ad occidentem; 
Ezekiel 46 20 et dixit ad me: “ Iste est locus, ubi coquent sacerdotes pro delicto et pro peccato, ubi coquent oblationem, ut non efferant in atrium exterius, et sanctificetur populus ”. 
Ezekiel 46 21 Et eduxit me in atrium exterius et circumduxit me per quattuor angulos atrii, et ecce atriola singula per angulos atrii. 
Ezekiel 46 22 In quattuor angulis atrii atriola inclusa quadraginta cubitorum per longum et triginta per latum: mensurae unius quattuor erant. 
Ezekiel 46 23 Et paries per circuitum ambiens quattuor atriola, et culinae fabricatae erant subter parietes per gyrum. 
Ezekiel 46 24 Et dixit ad me: “Hae sunt domus culinarum, in quibus coquent ministri domus Domini victimas populi ”.
Ezekiel 47 1 Et convertit me ad portam domus, et ecce aquae egre diebantur subter limen domus ad orientem; facies enim domus respiciebat ad orientem, aquae autem descendebant a latere templi dextro a meridie altaris. 
Ezekiel 47 2 Et eduxit me per viam portae aquilonis et convertit me ad viam foras ad portam exteriorem, quae respiciebat ad orientem; et ecce aquae exeuntes a latere dextro. 
Ezekiel 47 3 Cum egrederetur vir ad orientem, qui habebat funiculum in manu sua, mensus est mille cubitos et traduxit me per aquam usque ad talos. 
Ezekiel 47 4 Rursumque mensus est mille et traduxit me per aquam usque ad genua. 
Ezekiel 47 5 Et mensus est mille et traduxit me per aquam usque ad renes. Et mensus est mille; torrens, quem non potui pertransire, quoniam intumuerant aquae, aquae ad natandum; torrens, qui non poterat transvadari. 
Ezekiel 47 6 Et dixit ad me: “ Certe vidisti, fili hominis ”; et duxit me et convertit ad ripam torrentis. 
Ezekiel 47 7 Cumque me convertissem, ecce in ripa torrentis ligna multa nimis ex utraque parte; 
Ezekiel 47 8 et ait ad me: “ Aquae istae, quae egrediuntur ad regionem orientalem et descendunt ad Arabam, intrabunt mare, aquas salsas, et sanabuntur aquae: 
Ezekiel 47 9 et omnis anima vivens, quae movetur, quocumque venerit torrens, vivet, et erunt pisces multi satis, postquam venerint illuc aquae istae, et sanabuntur et vivent omnia, ad quae venerit torrens. 
Ezekiel 47 10 Et stabunt super mare piscatores; ab Engaddi usque ad Engallim siccatio sagenarum erit; plurimae species erunt piscium eius, sicut pisces maris Magni, multitudinis nimiae. 
Ezekiel 47 11 Palustria autem eius et stagna non sanabuntur, quia in salinas dabuntur. 
Ezekiel 47 12 Et super torrentem orietur in ripis eius ex utraque parte omne lignum pomiferum; non defluet folium ex eo, et non deficiet fructus eius: per singulos menses afferet primitiva, quia aquae eius de sanctuario egredientur, et erunt fructus eius in cibum, et folia eius ad medicinam.
Ezekiel 47 13 Haec dicit Dominus Deus: Hic est terminus, in quo possidebitis terram in duodecim tribubus Israel, quia Ioseph duplicem funiculum habet; 
Ezekiel 47 14 possidebitis autem eam, singuli aeque ut frater suus, super quam levavi manum meam, ut darem patribus vestris; et cadet terra haec vobis in possessionem. 
Ezekiel 47 15 Hic est autem terminus terrae: ad plagam septentrionalem a mari Magno via Hethalon ad introitum Emath, 
Ezekiel 47 16 Sedada, Berotha, Sabarim, quae est inter terminum Damasci et confinium Emath, usque ad Asarenon, quae est iuxta terminum Auran; 
Ezekiel 47 17 erit ergo terminus a mari usque ad Asarenon, cum fines Damasci et fines Emath sint in aquilone; haec est plaga septentrionalis. 
Ezekiel 47 18 Porro plaga orientalis de loco inter Auran et inter Damascum et in medio inter Galaad et terram Israel, Iordanis disterminans usque ad mare orientale, usque Thamar; haec est plaga orientalis. 
Ezekiel 47 19 Plaga autem australis meridiana a Thamar usque ad aquas Meribathcades et torrentem usque ad mare Magnum; haec est plaga ad meridiem australis. 
Ezekiel 47 20 Et plaga maris, mare Magnum a confinio per directum, donec venias Emath; haec est plaga maris. 
Ezekiel 47 21 Et dividetis terram istam vobis per tribus Israel 
Ezekiel 47 22 et mittetis eam in hereditatem, vobis et advenis, qui accesserint ad vos, qui genuerint filios in medio vestrum, et erunt vobis sicut indigenae inter filios Israel: vobiscum divident possessionem in medio tribuum Israel; 
Ezekiel 47 23 in tribu autem quacumque fuerit advena, ibi dabitis possessionem illi, ait Dominus Deus.
Ezekiel 48 1 Et haec nomina tribuum: in finibus aquilonis iuxta viam Hethalon ad introitum Emath, Asarenon — fines Damasci ad aquilonem iuxta Emath — erit a plaga orientali usque ad mare, Dan pars una. 
Ezekiel 48 2 Et iuxta terminum Dan a plaga orientali usque ad plagam maris, Aser una. 
Ezekiel 48 3 Et iuxta terminum Aser a plaga orientali usque ad plagam maris, Nephthali una. 
Ezekiel 48 4 Et iuxta terminum Nephthali a plaga orientali usque ad plagam maris, Manasse una. 
Ezekiel 48 5 Et iuxta terminum Manasse a plaga orientali usque ad plagam maris, Ephraim una. 
Ezekiel 48 6 Et iuxta terminum Ephraim a plaga orientali usque ad plagam maris, Ruben una. 
Ezekiel 48 7 Et iuxta terminum Ruben a plaga orientali usque ad plagam maris, Iudae una. 
Ezekiel 48 8 Et iuxta terminum Iudae a plaga orientali usque ad plagam maris oblatio, quam separabitis viginti quinque milibus latitudinis et longitudinis, sicuti singulae partes a plaga orientali usque ad plagam maris; et erit sanctuarium in medio eius.
Ezekiel 48 9 Oblatio, quam separabitis Domino, longitudo viginti quinque milibus et latitudo viginti milibus. 
Ezekiel 48 10 His autem est oblatio sacra: sacerdotibus, ad aquilonem viginti quinque milia et ad mare latitudinis decem milia et ad orientem latitudinis decem milia et ad meridiem longitudinis viginti quinque milia; et erit sanctuarium Domini in medio eius. 
Ezekiel 48 11 Sacerdotibus consecratis erit, filiis Sadoc, qui custodierunt caeremonias meas et non erraverunt, cum errarent filii Israel, sicut erraverunt Levitae. 
Ezekiel 48 12 Et erit eis oblatio de oblatione terrae sanctum sanctorum iuxta terminum Levitarum; 
Ezekiel 48 13 sed et Levitis similiter secundum fines sacerdotum, viginti quinque milia longitudinis et latitudinis decem milia, totum in longitudine viginti et quinque milia et in latitudine viginti milia; 
Ezekiel 48 14 et non venumdabunt ex eo neque mutabunt, neque transferetur oblatio terrae, quia sanctificata est Domino.
Ezekiel 48 15 Quinque milia autem, quae supersunt in latitudine per viginti quinque milia, profana erunt urbi in habitaculum et in pascua, et erit civitas in medio eius. 
Ezekiel 48 16 Et hae mensurae eius: ad plagam septentrionalem quingenti et quattuor milia et ad plagam meridianam quingenti et quattuor milia et ad plagam orientalem quingenti et quattuor milia et ad plagam occidentalem quingenti et quattuor milia. 
Ezekiel 48 17 Erunt autem pascua civitatis ad aquilonem ducenti quinquaginta et ad meridiem ducenti quinquaginta et ad orientem ducenti quinquaginta et ad mare ducenti quinquaginta. 
Ezekiel 48 18 Quod autem reliquum fuerit in longitudine iuxta oblationem sacram, decem milia ad orientem et decem milia ad occidentem, erunt iuxta oblationem sacram, et erunt fruges eius in panem his, qui serviunt civitati. 
Ezekiel 48 19 Servientes autem civitati operabuntur ex omnibus tribubus Israel. 
Ezekiel 48 20 Tota oblatio viginti quinque milium, per viginti quinque milia: in quadrum; separabitis oblationem sacram una cum possessione civitatis. 
Ezekiel 48 21 Quod autem reliquum fuerit, principis erit, ex utraque parte oblationis sacrae et possessionis civitatis, e regione viginti quinque milium oblationis usque ad terminum orientalem, sed et ad mare e regione viginti quinque milium usque ad terminum maris secundum partes tribuum, principis erit. Et erit oblatio sacra et sanctuarium templi in medio eius, 
Ezekiel 48 22 segregata a possessione Levitarum et a possessione civitatis in medio partium principis: inter terminum Iudae et inter terminum Beniamin erit possessio principis.
Ezekiel 48 23 Et reliquis tribubus: a plaga orientali usque ad plagam occidentalem, Beniamin una. 
Ezekiel 48 24 Et iuxta terminum Beniamin a plaga orientali usque ad plagam occidentalem, Simeon una. 
Ezekiel 48 25 Et iuxta terminum Simeonis a plaga orientali usque ad plagam occidentalem, Issachar una. 
Ezekiel 48 26 Et iuxta terminum Issachar a plaga orientali usque ad plagam occidentalem, Zabulon una. 
Ezekiel 48 27 Et iuxta terminum Zabulon a plaga orientali usque ad plagam maris, Gad una. 
Ezekiel 48 28 Et iuxta terminum Gad ad plagam austri in meridiem, erit finis de Thamar usque ad aquas Meribathcades, ad torrentem usque ad mare Magnum. 
Ezekiel 48 29 Haec est terra, quam mittetis in sortem tribubus Israel, et hae partitiones earum, ait Dominus Deus.
Ezekiel 48 30 Et hi egressus civitatis: a plaga septentrionali, cuius mensura quingenti et quattuor milia, 
Ezekiel 48 31 portae civitatis in nominibus tribuum Israel: portae tres a septentrione, porta Ruben una, porta Iudae una, porta Levi una. 
Ezekiel 48 32 Et ad plagam orientalem quingentorum et quattuor milium, portae tres: porta Ioseph una, porta Beniamin una, porta Dan una. 
Ezekiel 48 33 Et ad plagam meridianam, cuius mensura quingenti et quattuor milia, portae tres: porta Simeonis una, porta Issachar una, porta Zabulon una. 
Ezekiel 48 34 Et ad plagam occidentalem quingentorum et quattuor milium, portae tres: porta Gad una, porta Aser una, porta Nephthali una. 
Ezekiel 48 35 Per circuitum decem et octo milia, et nomen civitatis ex illa die: Dominus ibidem ”.
Daniel 1 1 Anno tertio regni Ioachim regis Iudae venit Nabuchodonosor rex Babylonis Ierusalem et obsedit eam; 
Daniel 1 2 et tradidit Dominus in manu eius Ioachim regem Iudae et partem vasorum domus Dei, et asportavit ea in terram Sennaar in domum deorum suorum et vasa intulit in domum thesauri deorum suorum.
Daniel 1 3 Et ait rex Asfanaz praeposito eunuchorum suorum, ut introduceret de filiis Israel et de semine regio et tyrannorum 
Daniel 1 4 pueros, in quibus nulla esset macula, decoros forma et eruditos omni sapientia, cautos scientia et doctos disciplina, et qui possent stare in palatio regis, et ut docerent eos litteras et linguam Chaldaeorum. 
Daniel 1 5 Et constituit eis rex annonam per singulos dies de cibis suis et de vino, unde bibebat ipse, ut enutriti tribus annis postea starent in conspectu regis. 
Daniel 1 6 Fuerunt ergo inter eos de filiis Iudae Daniel, Ananias, Misael et Azarias. 
Daniel 1 7 Et imposuit eis praepositus eunuchorum nomina: Danieli Baltassar et Ananiae Sedrac, Misaeli Misac et Azariae Abdenago.
Daniel 1 8 Proposuit autem Daniel in corde suo, ne pollueretur de mensa regis neque de vino potus eius, et rogavit eunuchorum praepositum, ne contaminaretur. 
Daniel 1 9 Dedit autem Deus Danieli gratiam et misericordiam in conspectu principis eunuchorum; 
Daniel 1 10 et ait princeps eunuchorum ad Daniel: “ Timeo ego dominum meum regem, qui constituit vobis cibum et potum; qui si viderit vultus vestros macilentiores prae ceteris adulescentibus coaevis vestris, condemnabitis caput meum regi ”. 
Daniel 1 11 Et dixit Daniel ad custodem, quem constituerat princeps eunuchorum super Daniel, Ananiam, Misael et Azariam: 
Daniel 1 12 “ Tenta nos, obsecro, servos tuos diebus decem, et dentur nobis legumina ad vescendum et aqua ad bibendum; 
Daniel 1 13 et videantur in conspectu tuo vultus nostri et vultus puerorum, qui vescuntur cibo regio, et, sicut videris, facies cum servis tuis ”.
Daniel 1 14 Qui, audito sermone huiuscemodi, tentavit eos diebus decem. 
Daniel 1 15 Post dies autem decem apparuerunt vultus eorum meliores et corpulentiores prae omnibus pueris, qui vescebantur cibo regio.
Daniel 1 16 Porro custos tollebat cibaria et vinum potus eorum dabatque eis legumina.
Daniel 1 17 Quattuor autem pueris his dedit Deus scientiam et disciplinam in omni scriptura et sapientia, Danieli autem intellegentiam omnium visionum et somniorum. 
Daniel 1 18 Completis itaque diebus, post quos dixerat rex, ut introducerentur, introduxit eos praepositus eunuchorum in conspectu Nabuchodonosor. 
Daniel 1 19 Cumque locutus eis fuisset rex, non sunt inventi de universis tales ut Daniel, Ananias, Misael et Azarias; et steterunt in conspectu regis. 
Daniel 1 20 Et omne verbum sapientiae et intellectus, quod sciscitatus est ab eis, rex invenit in eis decuplum super cunctos hariolos et magos, qui erant in universo regno eius. 
Daniel 1 21 Fuit autem Daniel usque ad annum primum Cyri regis.
Daniel 2 1 In anno secundo regni Nabu chodonosor vidit Nabuchodo nosor somnium, et conterritus est spiritus eius, et somnus eius fugit ab eo. 
Daniel 2 2 Praecepit autem rex, ut convocarentur harioli et magi et malefici et Chaldaei et indicarent regi somnia sua; qui cum venissent, steterunt coram rege. 
Daniel 2 3 Et dixit ad eos rex: “ Vidi somnium, et spiritus meus conterritus est, ut intellegat somnium ”. 
Daniel 2 4 Responderuntque Chaldaei regi Aramaice: “ Rex, in sempiternum vive! Dic somnium servis tuis, et interpretationem eius indicabimus ”. 
Daniel 2 5 Et respondens rex ait Chaldaeis: “ Sermo recessit a me. Nisi indicaveritis mihi somnium et coniecturam eius, in frusta concidemini, et domus vestrae in sterquilinium ponentur; 
Daniel 2 6 si autem somnium et coniecturam eius narraveritis, praemia et dona et honorem multum accipietis a me. Somnium igitur et interpretationem eius indicate mihi ”. 
Daniel 2 7 Responderunt secundo atque dixerunt: “ Rex somnium dicat servis suis, et interpretationem illius indicabimus ”. 
Daniel 2 8 Respondit rex et ait: “ Certe novi quia tempus redimitis, scientes quod recesserit a me sermo. 
Daniel 2 9 Si ergo somnium non indicaveritis mihi, una est de vobis sententia. Et verbum fallax et deceptione plenum composuistis, ut loquamini mihi, donec tempus pertranseat; somnium itaque dicite mihi, ut sciam quod interpretationem eius loquamini mihi ”. 
Daniel 2 10 Respondentes ergo Chaldaei coram rege dixerunt: “ Non est homo super terram qui sermonem regis possit indicare; quapropter neque regum quisquam magnus et potens verbum huiuscemodi sciscitatur ab omni hariolo et mago et Chaldaeo. 
Daniel 2 11 Sermo enim, quem tu quaeris, rex, gravis est, nec reperietur quisquam qui indicet illum in conspectu regis, exceptis diis, quorum non est cum hominibus conversatio ”. 
Daniel 2 12 Quo audito, rex in furore et in ira magna praecepit, ut perirent omnes sapientes Babylonis.
Daniel 2 13 Et egressa sententia, ut sapientes interficerentur, quaerebantur Daniel et socii eius, ut perirent.
Daniel 2 14 Tunc Daniel interrogavit cum consilio et prudentia Arioch, principem militiae regis, qui egressus fuerat ad interficiendos sapientes Babylonis; 
Daniel 2 15 respondens dixit ad Arioch, qui a rege potestatem acceperat, quam ob causam tam crudelis sententia a facie esset regis egressa. Cum ergo rem indicasset Arioch Danieli, 
Daniel 2 16 Daniel ingressus rogavit regem, ut tempus daret sibi ad solutionem indicandam regi; 
Daniel 2 17 et ingressus est domum suam Ananiaeque, Misaeli et Azariae sociis suis indicavit negotium, 
Daniel 2 18 ut quaererent misericordiam a facie Dei caeli super sacramento isto et non perirent Daniel et socii eius cum ceteris sapientibus Babylonis. 
Daniel 2 19 Tunc Danieli per visionem nocte mysterium revelatum est, et benedixit Daniel Deo caeli 
Daniel 2 20 et locutus Daniel ait: “ Sit nomen Dei benedictum a saeculo et usque in saeculum, quia sapientia et fortitudo eius sunt;
Daniel 2 21 et ipse mutat tempora et aetates, transfert atque constituit reges, dat sapientiam sapientibus et scientiam intellegentibus disciplinam:
Daniel 2 22 ipse revelat profunda et abscondita et novit in tenebris constituta, et lux cum eo inhabitat,
Daniel 2 23 Tibi, Deus patrum meorum, confiteor teque laudo, quia sapientiam et fortitudinem dedisti mihi et nunc ostendisti mihi, quae rogavimus te, quia sermonem regis aperuisti nobis ”.
Daniel 2 24 Propterea Daniel, ingressus ad Arioch, quem constituerat rex, ut perderet sapientes Babylonis, sic ei locutus est: “ Sapientes Babylonis ne perdas; introduc me in conspectu regis et solutionem regi enarrabo ”. 
Daniel 2 25 Tunc Arioch festinus introduxit Danielem ad regem et dixit ei: “ Inveni hominem de filiis transmigrationis Iudae, qui solutionem regi annuntiet ”. 
Daniel 2 26 Respondit rex et dixit Danieli, cuius nomen erat Baltassar: “ Putasne vere potes mihi indicare somnium, quod vidi, et interpretationem eius?”. 
Daniel 2 27 Et respondens Daniel coram rege ait: “ Mysterium, quod rex interrogat, sapientes, magi et harioli et haruspices non queunt indicare regi; 
Daniel 2 28 sed est Deus in caelo revelans mysteria, qui indicavit tibi, rex Nabuchodonosor, quae ventura sunt in novissimis temporibus. Somnium tuum et visiones capitis tui in cubili tuo huiuscemodi sunt:
Daniel 2 29 Tu, rex, cogitare coepisti in strato tuo quid esset futurum post haec; et, qui revelat mysteria, ostendit tibi, quae ventura sunt. 
Daniel 2 30 Mihi quoque non in sapientia, quae est in me plus quam in cunctis viventibus, sacramentum hoc revelatum est, sed ut interpretatio regi manifesta fieret, et cogitationes mentis tuae scires.
Daniel 2 31 Tu, rex, videbas, et ecce statua una grandis: statua illa magna et statura sublimis stabat contra te, et intuitus eius erat terribilis. 
Daniel 2 32 Huius statuae caput ex auro optimo erat, pectus autem et brachia de argento, porro venter et femora ex aere, 
Daniel 2 33 tibiae autem ferreae, pedum quaedam pars erat ferrea, quaedam autem fictilis. 
Daniel 2 34 Videbas ita, donec abscissus est lapis sine manibus et percussit statuam in pedibus eius ferreis et fictilibus et comminuit eos; 
Daniel 2 35 tunc contrita sunt pariter ferrum, testa, aes, argentum et aurum, et fuerunt quasi folliculus ex areis aestivis, et rapuit ea ventus, nullusque locus inventus est eis; lapis autem, qui percusserat statuam, factus est mons magnus et implevit universam terram.
Daniel 2 36 Hoc est somnium; interpretationem quoque eius dicemus coram te, rex. 
Daniel 2 37 Tu rex regum es, et Deus caeli regnum et fortitudinem et imperium et gloriam dedit tibi; 
Daniel 2 38 et omnia, in quibus habitant filii hominum et bestiae agri volucresque caeli, dedit in manu tua et te dominum universorum constituit: tu es caput aureum. 
Daniel 2 39 Et post te consurget regnum aliud minus te et regnum tertium aliud aereum, quod imperabit universae terrae. 
Daniel 2 40 Et regnum quartum erit robustum velut ferrum; quomodo ferrum comminuit et domat omnia, et sicut ferrum comminuens conteret et comminuet omnia haec. 
Daniel 2 41 Porro quia vidisti pedum et digitorum partem testae figuli et partem ferream, regnum divisum erit; et robur ferri erit ei, secundum quod vidisti ferrum mixtum testae ex luto. 
Daniel 2 42 Et digitos pedum ex parte ferreos et ex parte fictiles, ex parte regnum erit solidum et ex parte contritum. 
Daniel 2 43 Quod autem vidisti ferrum mixtum testae ex luto, commiscebuntur quidem humano semine, sed non adhaerebunt sibi, sicuti ferrum misceri non potest testae. 
Daniel 2 44 In diebus autem regnorum illorum suscitabit Deus caeli regnum, quod in aeternum non dissipabitur, et regnum populo alteri non tradetur: comminuet et consumet universa regna haec, et ipsum stabit in aeternum. 
Daniel 2 45 Secundum quod vidisti quod de monte abscisus est lapis sine manibus et comminuit testam et ferrum et aes et argentum et aurum, Deus magnus ostendit regi, quae ventura sunt postea; et verum est somnium et fidelis interpretatio eius ”.
Daniel 2 46 Tunc rex Nabuchodonosor cecidit in faciem suam et Danielem adoravit et hostias et incensum praecepit, ut sacrificarent ei. 
Daniel 2 47 Loquens ergo rex ait Danieli: “ Vere Deus vester Deus deorum est et Dominus regum et revelans mysteria, quoniam potuisti aperire sacramentum hoc ”. 
Daniel 2 48 Tunc rex Danielem in sublime extulit et munera multa et magna dedit ei et constituit eum principem super omnes provincias Babylonis et principem praefectorum super cunctos sapientes Babylonis. 
Daniel 2 49 Daniel autem postulavit a rege et constituit super opera provinciae Babylonis Sedrac, Misac et Abdenago; ipse autem Daniel erat in foribus regis.
Daniel 3 1 Nabuchodonosor rex fecit sta tuam auream altitudine cubito rum sexaginta, latitudine cubitorum sex; et statuit eam in campo Dura in provincia Babylonis. 
Daniel 3 2 Itaque Nabuchodonosor rex misit ad congregandos satrapas, magistratus et iudices, duces et tyrannos et praefectos omnesque principes provinciarum, ut convenirent ad dedicationem statuae, quam erexerat Nabuchodonosor rex. 
Daniel 3 3 Tunc congregati sunt satrapae, magistratus et iudices, duces et tyranni et optimates, qui erant in potestatibus constituti, et universi principes provinciarum ad dedicationem statuae, quam erexerat Nabuchodonosor rex. Stabant autem in conspectu statuae, quam posuerat Nabuchodonosor, 
Daniel 3 4 et praeco clamabat valenter: “ Vobis dicitur, populi, tribus et linguae: 
Daniel 3 5 in hora, qua audieritis sonitum tubae et fistulae et citharae, sambucae et psalterii et symphoniae et universi generis musicorum, cadentes adorate statuam auream, quam constituit Nabuchodonosor rex. 
Daniel 3 6 Si quis autem non prostratus adoraverit, eadem hora mittetur in fornacem ignis ardentis ”. 
Daniel 3 7 Post haec igitur, statim ut audierunt omnes populi sonitum tubae, fistulae et citharae, sambucae et psalterii et symphoniae et omnis generis musicorum, cadentes omnes populi tribus et linguae adoraverunt statuam auream, quam constituerat Nabuchodonosor rex.
Daniel 3 8 Statimque et in ipso tempore accedentes viri Chaldaei accusaverunt Iudaeos 
Daniel 3 9 dixeruntque Nabuchodonosor regi: “ Rex, in aeternum vive! 
Daniel 3 10 Tu, rex, posuisti decretum, ut omnis homo, qui audierit sonitum tubae, fistulae et citharae, sambucae et psalterii et symphoniae et universi generis musicorum, prosternat se et adoret statuam auream; 
Daniel 3 11 si quis autem non procidens adoraverit, mittetur in fornacem ignis ardentis. 
Daniel 3 12 Sunt ergo viri Iudaei, quos constituisti super opera provinciae Babylonis, Sedrac, Misac et Abdenago; viri isti te, rex, non honorant: deos tuos non colunt et statuam auream, quam erexisti, non adorant ”.
Daniel 3 13 Tunc Nabuchodonosor in furore et in ira praecepit, ut adducerentur Sedrac, Misac et Abdenago; tunc viri illi adducti sunt in conspectu regis. 
Daniel 3 14 Pronuntiansque Nabuchodonosor rex ait eis: “ Verene, Sedrac, Misac et Abdenago, deos meos non colitis et statuam auream, quam constitui, non adoratis? 
Daniel 3 15 Numquid estis nunc parati, quacumque hora audieritis sonitum tubae, fistulae, citharae, sambucae, psalterii et symphoniae omnisque generis musicorum, prosternere vos et adorare statuam, quam feci? Quod si non adoraveritis, eadem hora mittemini in fornacem ignis ardentis; et quis est deus, qui eripiat vos de manu mea? ”.
Daniel 3 16 Respondentes Sedrac, Misac et Abdenago dixerunt regi Nabuchodonosor: “ Non oportet nos de hac re respondere tibi: 
Daniel 3 17 Si enim Deus noster, quem colimus, potest eripere nos de camino ignis ardentis, et de manu tua, rex, liberabit. 
Daniel 3 18 Quod si noluerit, notum sit tibi, rex, quia deos tuos non colimus et statuam auream, quam erexisti, non adoramus ”.
Daniel 3 19 Tunc Nabuchodonosor repletus est furore, et aspectus faciei illius immutatus est super Sedrac, Misac et Abdenago; et respondens praecepit, ut succenderetur fornax septuplum quam succendi consueverat; 
Daniel 3 20 et viris fortissimis de exercitu suo iussit, ut ligarent Sedrac, Misac et Abdenago et mitterent eos in fornacem ignis ardentis; 
Daniel 3 21 et confestim viri illi vincti, cum bracis suis et tiaris et calceamentis et vestibus missi sunt in medium fornacis ignis ardentis; 
Daniel 3 22 itaque, quia iussio regis urgebat, et fornax succensa erat nimis, viros illos, qui miserant Sedrac, Misac et Abdenago, interfecit flamma ignis. 
Daniel 3 23 Viri autem tres, Sedrac, Misac et Abdenago, ceciderunt in medio camino ignis ardentis colligati.
Daniel 3 24 (Quae sequuntur in Hebraeis voluminibus non repperi). Et ambulabant in medio flammae laudantes Deum et benedicentes Domino. 
Daniel 3 25 Stans autem Azarias oravit sic aperiensque os suum in medio ignis ait:
Daniel 3 26 “ Benedictus es, Domine, Deus patrum nostrorum, et laudabilis et gloriosum nomen tuum in saecula,
Daniel 3 27 quia iustus es in omnibus, quae fecisti nobis, et universa opera tua vera, et viae tuae rectae, et omnia iudicia tua veritas.
Daniel 3 28 Iudicia enim vera fecisti iuxta omnia, quae induxisti super nos et super civitatem sanctam patrum nostrorum Ierusalem, quia in veritate et in iudicio induxisti omnia haec propter peccata nostra.
Daniel 3 29 Peccavimus enim et inique egimus recedentes a te et deliquimus in omnibus;
Daniel 3 30 et praecepta tua non audivimus nec observavimus nec fecimus, sicut praeceperas nobis, ut bene nobis esset.
Daniel 3 31 Omnia ergo, quae induxisti super nos, et universa, quae fecisti nobis, vero iudicio fecisti;
Daniel 3 32 et tradidisti nos in manibus inimicorum nostrorum iniquorum et pessimorum praevaricatorumque et regi iniusto et pessimo ultra omnem terram.
Daniel 3 33 Et nunc non possumus aperire os; confusio et opprobrium facta sunt servis tuis et his, qui colunt te.
Daniel 3 34 Ne, quaesumus, tradas nos in perpetuum propter nomen tuum et ne dissipes testamentum tuum
Daniel 3 35 neque auferas misericordiam tuam a nobis propter Abraham dilectum tuum et Isaac servum tuum et Israel sanctum tuum,
Daniel 3 36 quibus dixisti quod multiplicares semen eorum sicut stellas caeli et sicut arenam, quae est in litore maris;
Daniel 3 37 quia, Domine, imminuti sumus plus quam omnes gentes sumusque humiles in universa terra hodie propter peccata nostra;
Daniel 3 38 et non est in tempore hoc princeps et propheta et dux neque holocaustum neque sacrificium neque oblatio neque incensum neque locus primitiarum coram te, ut possimus invenire misericordiam;
Daniel 3 39 sed in anima contrita et spiritu humilitatis suscipiamur sicut in holocausto arietum et taurorum
Daniel 3 40 et sicut in milibus agnorum pinguium; sic fiat sacrificium nostrum in conspectu tuo hodie, et perfice subsequentes te, quoniam non est confusio confidentibus in te.
Daniel 3 41 Et nunc sequimur te in toto corde et timemus te et quaerimus faciem tuam;
Daniel 3 42 ne confundas nos, sed fac nobiscum iuxta mansuetudinem tuam et secundum multitudinem misericordiae tuae
Daniel 3 43 et erue nos in mirabilibus tuis et da gloriam nomini tuo, Domine. 
Daniel 3 44 Et confundantur omnes, qui ostendunt servis tuis mala; confundantur absque ulla potentia, et robur eorum conteratur.
Daniel 3 45 Sciant quia tu es Dominus, Deus solus et gloriosus super orbem terrarum ”.
Daniel 3 46 Et non cessabant, qui immiserant eos, ministri regis succendere fornacem naphta et stuppa et pice et malleolis, 
Daniel 3 47 et effundebatur flamma super fornacem cubitis quadraginta novem 
Daniel 3 48 et erupit et incendit, quos repperit iuxta fornacem de Chaldaeis. 
Daniel 3 49 Angelus autem Domini descendit cum Azaria et sociis eius in fornacem et excussit flammam ignis de fornace 
Daniel 3 50 et fecit medium fornacis quasi ventum roris flantem; et non tetigit eos omnino ignis neque contristavit nec quidquam molestiae intulit.
Daniel 3 51 Tunc hi tres, quasi ex uno ore, laudabant et glorificabant et benedicebant Deo in fornace dicentes:
Daniel 3 52 “ Benedictus es, Domine, Deus patrum nostrorum, et laudabilis et superexaltatus in saecula; et benedictum nomen gloriae tuae sanctum et superlaudabile et superexaltatum in saecula.
Daniel 3 53 Benedictus es in templo sanctae gloriae tuae et superlaudabilis et supergloriosus in saecula.
Daniel 3 54 Benedictus es in throno regni tui et superlaudabilis et superexaltatus in saecula.
Daniel 3 55 Benedictus es, qui intueris abyssos sedens super cherubim, et laudabilis et superexaltatus in saecula.
Daniel 3 56 Benedictus es in firmamento caeli et laudabilis et gloriosus in saecula.
Daniel 3 57 Benedicite, omnia opera Domini, Domino, laudate et superexaltate eum in saecula.
Daniel 3 58 Benedicite, caeli, Domino, laudate et superexaltate eum in saecula.
Daniel 3 59 Benedicite, angeli Domini, Domino, laudate et superexaltate eum in saecula.
Daniel 3 60 Benedicite, aquae omnes, quae super caelos sunt, Domino, laudate et superexaltate eum in saecula.
Daniel 3 61 Benedicat omnis virtus Domino, laudate et superexaltate eum in saecula.
Daniel 3 62 Benedicite, sol et luna, Domino, laudate et superexaltate eum in saecula.
Daniel 3 63 Benedicite, stellae caeli, Domino, laudate et superexaltate eum in saecula.
Daniel 3 64 Benedicite, omnis imber et ros, Domino, laudate et superexaltate eum in saecula.
Daniel 3 65 Benedicite, omnes venti, Domino, laudate et superexaltate eum in saecula.
Daniel 3 66 Benedicite, ignis et aestus, Domino, laudate et superexaltate eum in saecula.
Daniel 3 67 Benedicite, frigus et aestus, Domino, laudate et superexaltate eum in saecula.
Daniel 3 68 Benedicite, rores et pruina, Domino, laudate et superexaltate eum in saecula.
Daniel 3 69 Benedicite, gelu et frigus, Domino, laudate et superexaltate eum in saecula.
Daniel 3 70 Benedicite, glacies et nives, Domino, laudate et superexaltate eum in saecula.
Daniel 3 71 Benedicite, noctes et dies, Domino, laudate et superexaltate eum in saecula.
Daniel 3 72 Benedicite, lux et tenebrae, Domino, laudate et superexaltate eum in saecula.
Daniel 3 73 Benedicite, fulgura et nubes, Domino, laudate et superexaltate eum in saecula.
Daniel 3 74 Benedicat terra Dominum, laudet et superexaltet eum in saecula.
Daniel 3 75 Benedicite, montes et colles, Domino, laudate et superexaltate eum in saecula.
Daniel 3 76 Benedicite, universa germinantia in terra, Domino, laudate et superexaltate eum in saecula.
Daniel 3 77 Benedicite, maria et flumina, Domino, laudate et superexaltate eum in saecula.
Daniel 3 78 Benedicite, fontes, Domino, laudate et superexaltate eum in saecula.
Daniel 3 79 Benedicite, cete et omnia quae moventur in aquis, Domino, laudate et superexaltate eum in saecula.
Daniel 3 80 Benedicite, omnes volucres caeli, Domino, laudate et superexaltate eum in saecula.
Daniel 3 81 Benedicite, omnes bestiae et pecora, Domino, laudate et superexaltate eum in saecula.
Daniel 3 82 Benedicite, filii hominum, Domino, laudate et superexaltate eum in saecula.
Daniel 3 83 Benedic, Israel, Domino, laudate et superexaltate eum in saecula.
Daniel 3 84 Benedicite, sacerdotes Domini, Domino, laudate et superexaltate eum in saecula.
Daniel 3 85 Benedicite, servi Domini, Domino, laudate et superexaltate eum in saecula.
Daniel 3 86 Benedicite, spiritus et animae iustorum, Domino, laudate et superexaltate eum in saecula.
Daniel 3 87 Benedicite, sancti et humiles corde, Domino, laudate et superexaltate eum in saecula.
Daniel 3 88 Benedicite, Anania, Azaria, Misael, Domino, laudate et superexaltate eum in saecula; quia eruit nos de inferno et salvos fecit de manu mortis et liberavit nos de medio fornacis ardentis flammae et de medio ignis eruit nos.
Daniel 3 89 Confitemini Domino, quoniam bonus, quoniam in saeculum misericordia eius.
Daniel 3 90 Benedicite, omnes, qui timetis Dominum, Deo deorum; laudate et confitemini ei, quia in saecula misericordia eius ”. (Hucusque non habetur in Hebraeo et, quae posuimus, de Theodotionis editione translata sunt).
Daniel 3 91 Tunc Nabuchodonosor rex obstupuit et surrexit propere; respondens ait optimatibus suis: “ Nonne tres viros misimus in medium ignis compeditos?”. Qui respondentes dixerunt regi: “ Vere, rex ”. 
Daniel 3 92 Respondit et ait: “ Ecce ego video viros quattuor solutos et ambulantes in medio ignis, et nihil corruptionis in eis est, et species quarti similis filio deorum ”. 
Daniel 3 93 Tunc accessit Nabuchodonosor ad ostium fornacis ignis ardentis et ait: “ Sedrac, Misac et Abdenago, servi Dei excelsi, egredimini et venite ”. Statimque egressi sunt Sedrac, Misac et Abdenago de medio ignis. 
Daniel 3 94 Et congregati satrapae, magistratus et iudices et potentes regis contemplabantur viros illos, quoniam nihil potestatis habuisset ignis in corporibus eorum, et capillus capitis eorum non esset adustus, et sarabara eorum non fuissent immutata, et odor ignis non transisset per eos. 
Daniel 3 95 Et erumpens Nabuchodonosor ait: “ Benedictus Deus eorum, Sedrac, Misac et Abdenago, qui misit angelum suum et eruit servos suos, qui crediderunt in eo, et verbum regis immutaverunt et tradiderunt corpora sua, ne servirent et ne adorarent omnem deum, excepto Deo suo. 
Daniel 3 96 A me ergo positum est decretum, ut omnis populus, tribus et lingua quaecumque locuta fuerit blasphemiam contra Deum Sedrac, Misac et Abdenago, in frusta concidatur, et domus eius in sterquilinium fiat, eo quod non est Deus alius, qui possit ita salvare ”. 
Daniel 3 97 Tunc rex promovit Sedrac, Misac et Abdenago in provincia Babylonis.
Daniel 3 98 Nabuchodonosor rex omnibus populis, gentibus et linguis, quae habitant in universa terra: “ Pax vobis multiplicetur. 
Daniel 3 99 Signa et mirabilia, quae fecit apud me Deus excelsus, placuit mihi praedicare:
Daniel 3 100 Signa eius quam magna sunt, et mirabilia eius quam fortia! Et regnum eius regnum sempiternum, et potestas eius in generationem et generationem ”.
Daniel 4 1 Ego Nabuchodonosor quietus eram in domo mea et florens in palatio meo; 
Daniel 4 2 somnium vidi, quod perterruit me, et cogitationes in stratu meo et visiones capitis mei conturbaverunt me. 
Daniel 4 3 Et per me propositum est decretum, ut introducerentur in conspectu meo cuncti sapientes Babylonis, ut solutionem somnii indicarent mihi. 
Daniel 4 4 Tunc ingrediebantur harioli, magi, Chaldaei et haruspices; et somnium narravi in conspectu eorum, et solutionem eius non indicaverunt mihi; 
Daniel 4 5 donec denique ingressus est in conspectu meo Daniel, cui nomen Baltassar secundum nomen dei mei et qui habet spiritum deorum sanctorum in semetipso. Et somnium coram ipso locutus sum: 
Daniel 4 6 Baltassar, princeps hariolorum, quem ego scio quod spiritum deorum sanctorum habeas in te, et omne sacramentum non est impossibile tibi, visiones somnii mei, quas vidi, et solutionem eius narra. 
Daniel 4 7 Visio capitis mei in cubili meo: Videbam, et ecce arbor in medio terrae, et altitudo eius nimia.
Daniel 4 8 Magna arbor et fortis, et proceritas eius contingens caelum; aspectus illius erat usque ad terminos universae terrae.
Daniel 4 9 Folia eius pulcherrima, et fructus eius nimius, et esca universorum in ea. Subter eam habitabant bestiae agri, et in ramis eius conversabantur volucres caeli, et ex ea vescebatur omnis caro.
Daniel 4 10 Videbam in visione capitis mei super stratum meum, et ecce vigil et sanctus de caelo descendit.
Daniel 4 11 Clamavit fortiter et sic ait: “Succidite arborem et praecidite ramos eius, excutite folia eius et dispergite fructus eius. Fugiant bestiae de sub ea, et volucres de ramis eius.
Daniel 4 12 Verumtamen germen radicum eius in terra sinite et in vinculo ferreo et aereo in herbis agri, et rore caeli tingatur, et cum feris pars eius in herba terrae.
Daniel 4 13 Cor eius ab humano commutetur, et cor ferae detur ei, et septem tempora mutentur super eum.
Daniel 4 14 In sententia vigilum decretum est, et sermo sanctorum petitio, ut cognoscant viventes quoniam dominatur Excelsus in regno hominum et, cuicumque voluerit, dabit illud et humillimum hominem constituet super eo”.
Daniel 4 15 Hoc somnium vidi ego rex Nabuchodonosor. Tu ergo, Baltassar, interpretationem narra, quia omnes sapientes regni mei non queunt solutionem edicere mihi; tu autem potes, quia spiritus deorum sanctorum in te est ”.
Daniel 4 16 Tunc Daniel, cuius nomen Baltassar, obstupuit quasi una hora, et cogitationes eius conturbabant eum. Respondens autem rex ait: “ Baltassar, somnium et interpretatio eius non conturbent te ”. Respondit Baltassar et dixit: “ Domine mi, somnium his, qui te oderunt, et interpretatio eius hostibus tuis sit. 
Daniel 4 17 Arborem, quam vidisti sublimem atque robustam, cuius altitudo pertingit ad caelum, et aspectus illius in omnem terram, 
Daniel 4 18 et rami eius pulcherrimi, et fructus eius nimius, et esca omnium in ea, subter eam habitantes bestiae agri, et in ramis eius commorantes aves caeli, 
Daniel 4 19 tu es, rex, qui magnificatus es et invaluisti, et magnitudo tua crevit et pervenit usque ad caelum, et potestas tua in terminos terrae. 
Daniel 4 20 Quod autem vidit rex vigilem et sanctum descendere de caelo et dicere: “Succidite arborem et dissipate illam; attamen germen radicum eius in terra dimittite, et vinculo ferreo et aereo in herbis agri, et rore caeli conspergatur, et cum feris sit pars eius, donec septem tempora mutentur super eum”, 
Daniel 4 21 haec est interpretatio, rex, et sententia Altissimi, quae pervenit super dominum meum regem: 
Daniel 4 22 et eicient te ab hominibus, et cum bestiis feris erit habitatio tua, et fenum ut boves comedes et rore caeli infunderis; septem quoque tempora mutabuntur super te, donec scias quod dominetur Excelsus super regnum hominum et, cuicumque voluerit, det illud. 
Daniel 4 23 Quod autem praeceperunt, ut relinqueretur germen radicum eius, id est arboris, regnum tuum tibi manebit, postquam cognoveris potestatem caeli. 
Daniel 4 24 Quam ob rem, rex, consilium meum placeat tibi, et peccata tua eleemosynis redime et iniquitates tuas misericordiis pauperum; sic longitudo erit prosperitati tuae ”.
Daniel 4 25 Omnia haec venerunt super Nabuchodonosor regem. 
Daniel 4 26 Post finem mensium duodecim in palatio regni Babylonis deambulabat; 
Daniel 4 27 responditque rex et ait: “ Nonne haec est Babylon magna, quam ego aedificavi in domum regni, in robore fortitudinis meae et in gloria decoris mei? ”. 
Daniel 4 28 Cum adhuc sermo esset in ore regis, vox de caelo ruit: “ Tibi dicitur, Nabuchodonosor rex: Regnum tuum transiit a te, 
Daniel 4 29 et ab hominibus te eicient, et cum bestiis feris erit habitatio tua: fenum quasi boves comedes; et septem tempora mutabuntur super te, donec scias quod dominetur Excelsus in regno hominum et, cuicumque voluerit, det illud ”. 
Daniel 4 30 Eadem hora sermo completus est super Nabuchodonosor, et ex hominibus abiectus est et fenum ut boves comedit, et rore caeli corpus eius infectum est, donec capilli eius in similitudinem aquilarum crescerent, et ungues eius quasi avium.
Daniel 4 31 “ Igitur post finem dierum ego Nabuchodonosor oculos meos ad caelum levavi, et sensus meus redditus est mihi, et Altissimo benedixi et Viventem in sempiternum laudavi et glorificavi, quia potestas eius potestas sempiterna, et regnum eius in generationem et generationem;
Daniel 4 32 et omnes habitatores terrae apud eum in nihilum reputati sunt: iuxta voluntatem enim suam facit tam in virtutibus caeli quam in habitatoribus terrae, et non est qui resistat manui eius et dicat ei: “Quid facis?”.
Daniel 4 33 In ipso tempore sensus meus reversus est ad me, et ad honorem regni mei maiestas mea et splendor meus reversa sunt ad me; et optimates mei et magistratus mei requisierunt me, et in regno meo constitutus sum, et magnificentia amplior addita est mihi. 
Daniel 4 34 Nunc igitur ego Nabuchodonosor laudo et magnifico et glorifico Regem caeli, quia omnia opera eius veritas, et viae eius iudicium, et gradientes in superbia potest humiliare ”.
Daniel 5 1 Balthasar rex fecit grande con vivium optimatibus suis mille et coram his milibus vinum bibebat. 
Daniel 5 2 Balthasar ergo praecepit iam temulentus, ut afferrentur vasa aurea et argentea, quae asportaverat Nabuchodonosor pater eius de templo, quod fuit in Ierusalem, ut biberent in eis rex et optimates eius uxoresque eius et concubinae. 
Daniel 5 3 Tunc allata sunt vasa aurea, quae asportaverat de templo, quod fuerat in Ierusalem; et biberunt in eis rex et optimates eius, uxores et concubinae illius: 
Daniel 5 4 bibebant vinum et laudabant deos suos aureos et argenteos, aereos, ferreos ligneosque et lapideos.
Daniel 5 5 In eadem hora apparuerunt digiti manus hominis et scripserunt contra candelabrum in superficie parietis palatii regis; et rex aspiciebat articulos manus scribentis. 
Daniel 5 6 Tunc regis facies commutata est, et cogitationes eius conturbabant eum, et compages renum eius solvebantur, et genua eius ad se invicem collidebantur. 
Daniel 5 7 Exclamavit itaque rex fortiter, ut introducerent magos, Chaldaeos et haruspices; et proloquens rex ait sapientibus Babylonis: “ Quicumque legerit scripturam hanc et interpretationem eius manifestam mihi fecerit, purpura vestietur et torquem auream habebit in collo et tertius in regno meo dominabitur ”. 
Daniel 5 8 Tunc ingressi sunt omnes sapientes regis et non potuerunt nec scripturam legere nec interpretationem indicare regi; 
Daniel 5 9 unde rex Balthasar satis conturbatus est, et vultus illius immutatus est super eum, sed et optimates eius turbabantur. 
Daniel 5 10 Regina autem, sermonum regis optimatiumque eius causa, domum convivii ingressa est; et regina proloquens ait: “ Rex, in aeternum vive! Non te conturbent cogitationes tuae, neque facies tua immutetur. 
Daniel 5 11 Est vir in regno tuo, qui spiritum deorum sanctorum habet in se, et in diebus patris tui scientia et intellegentia et sapientia quasi sapientia deorum inventae sunt in eo; nam et rex Nabuchodonosor pater tuus principem magorum, incantatorum, Chaldaeorum et haruspicum constituit eum; pater tuus, o rex, 
Daniel 5 12 quia spiritus amplior et prudentia intellegentiaque et interpretatio somniorum et ostensio secretorum ac solutio ligatorum inventae sunt in eo, in Daniele, cui rex posuit nomen Baltassar. Nunc itaque Daniel vocetur et interpretationem narrabit ”.
Daniel 5 13 Igitur introductus est Daniel coram rege; ad quem praefatus rex ait: “ Tu es Daniel de filiis captivitatis Iudae, quem adduxit rex pater meus de Iuda? 
Daniel 5 14 Audivi de te quoniam spiritum deorum habeas, et scientia intellegentiaque ac sapientia ampliores inventae sint in te. 
Daniel 5 15 Et nunc introgressi sunt in conspectu meo sapientes, magi, ut scripturam hanc legerent et interpretationem eius indicarent mihi et nequiverunt sensum huius sermonis edicere. 
Daniel 5 16 Porro ego audivi de te quod possis obscura interpretari et ligata dissolvere; si ergo vales scripturam legere et interpretationem eius indicare mihi, purpura vestieris et torquem auream circa collum tuum habebis et tertius in regno meo princeps eris ”.
Daniel 5 17 Tunc respondens Daniel ait coram rege: “ Munera tua sint tibi, et dona tua alteri da; scripturam autem legam tibi, rex, et interpretationem eius ostendam tibi. 
Daniel 5 18 O rex, Deus altissimus regnum et magnificentiam et gloriam et honorem dedit Nabuchodonosor patri tuo. 
Daniel 5 19 Et propter magnificentiam, quam dederat ei, universi populi, tribus et linguae tremebant et metuebant eum; quos volebat, interficiebat et, quos volebat, percutiebat et, quos volebat, exaltabat et, quos volebat, humiliabat. 
Daniel 5 20 Quando autem elevatum est cor eius, et spiritus illius obfirmatus est ad superbiam, depositus est de solio regni sui, et gloria eius ablata est ab eo; 
Daniel 5 21 et a filiis hominum eiectus est, sed et cor eius cum bestiis positum est, et cum onagris erat habitatio eius, fenum quoque ut boves comedebat, et rore caeli corpus eius infectum est, donec cognosceret quod potestatem haberet Deus altissimus in regno hominum et, quemcumque voluerit, suscitabit super illud. 
Daniel 5 22 Tu quoque filius eius, Balthasar, non humiliasti cor tuum, cum scires haec omnia, 
Daniel 5 23 sed adversum Dominum caeli elevatus es, et vasa domus eius allata sunt coram te, et tu et optimates tui et uxores tuae et concubinae tuae vinum bibistis in eis; deos quoque argenteos et aureos et aereos, ferreos ligneosque et lapideos, qui non vident neque audiunt neque sentiunt, laudasti, porro Deum, qui habet flatum tuum in manu sua et omnes vias tuas, non glorificasti. 
Daniel 5 24 Idcirco ab eo missi sunt articuli manus, et scriptura haec exarata est. 
Daniel 5 25 Haec est autem scriptura, quae digesta est: mane, thecel, upharsin. 
Daniel 5 26 Et haec est interpretatio sermonis: mane, numeravit Deus regnum tuum et complevit illud; 
Daniel 5 27 thecel, appensus es in statera et inventus es minus habens; 
Daniel 5 28 phares, divisum est regnum tuum et datum est Medis et Persis ”. 
Daniel 5 29 Tunc, iubente Balthasar, indutus est Daniel purpura, et circumdata est torques aurea collo eius, et praedicatum est de eo quod haberet potestatem tertius in regno suo. 
Daniel 5 30 Eadem nocte interfectus est Balthasar rex Chaldaeorum.
Daniel 6 1 Et Darius Medus successit in regnum annos natus sexaginta duos. 
Daniel 6 2 Placuit Dario et constituit super regnum satrapas centum viginti, ut essent in toto regno suo, 
Daniel 6 3 et super eos principes tres, ex quibus Daniel unus erat, ut satrapae illis redderent rationem, et rex non sustineret molestiam. 
Daniel 6 4 Igitur ille Daniel superabat omnes principes et satrapas, quia spiritus Dei amplior erat in eo. Porro rex cogitabat constituere eum super omne regnum; 
Daniel 6 5 unde principes et satrapae quaerebant, ut invenirent occasionem Danieli ex latere regni, nullamque causam et suspicionem reperire potuerunt, eo quod fidelis esset, et omnis culpa et suspicio non inveniretur in eo. 
Daniel 6 6 Dixerunt ergo viri illi: “ Non inveniemus Danieli huic aliquam occasionem, nisi forte inveniamus adversus eum in lege Dei sui ”. 
Daniel 6 7 Tunc principes et satrapae illi concurrerunt ad regem et sic locuti sunt ei: “ Darie rex, in aeternum vive! 
Daniel 6 8 Consilium inierunt cuncti principes regni, magistratus et satrapae, optimates et iudices, ut decretum regis promulget et edictum confirmet, ut omnis, qui petierit aliquam petitionem a quocumque deo et homine usque ad dies triginta, nisi a te, rex, mittatur in lacum leonum. 
Daniel 6 9 Nunc itaque, rex, confirma sententiam et signa decretum, ut non immutetur iuxta legem Medorum et Persarum, quam praevaricari non licet ”. 
Daniel 6 10 Porro rex Darius signavit edictum et decretum.
Daniel 6 11 Daniel autem, cum comperisset decretum signatum esse, ingressus est domum suam et, fenestris apertis in cenaculo suo contra Ierusalem, tribus temporibus in die flectebat genua sua et adorabat confitebaturque coram Deo suo, sicut et ante facere consueverat. 
Daniel 6 12 Viri ergo illi accesserunt et invenerunt Danielem orantem et obsecrantem Deum suum. 
Daniel 6 13 Tunc accesserunt et locuti sunt coram rege super edicto: “ Rex, numquid non signasti decretum, ut omnis homo, qui rogaret quemquam de diis et hominibus usque ad dies triginta, nisi a te, rex, mitteretur in lacum leonum? ”. Respondens rex ait: “ Verus est sermo iuxta decretum Medorum atque Persarum, quod praevaricari non licet ”. 
Daniel 6 14 Tunc respondentes dixerunt coram rege: “ Daniel de filiis captivitatis Iudae non curavit de te, rex, et de edicto, quod constituisti, sed tribus temporibus per diem orat obsecratione sua”. 
Daniel 6 15 Quod verbum cum audisset, rex satis contristatus est; et pro Daniele posuit cor, ut liberaret eum, et usque ad occasum solis laborabat, ut erueret illum. 
Daniel 6 16 Viri autem illi accesserunt ad regem et dixerunt ei: “ Scito, rex, quia lex Medorum est atque Persarum, ut omne decretum et edictum, quod constituit rex, non liceat immutari ”.
Daniel 6 17 Tunc rex praecepit, et adduxerunt Danielem et miserunt eum in lacum leonum. Dixitque rex Danieli: “ Deus tuus, quem colis semper, ipse liberet te ”. 
Daniel 6 18 Allatusque est lapis unus et positus est super os laci; quem obsignavit rex anulo suo et anulo optimatum suorum, ne quid fieret contra Danielem.
Daniel 6 19 Et abiit rex in domum suam et dormivit incenatus, cibique non sunt illati coram eo; insuper et somnus recessit ab eo. 
Daniel 6 20 Tunc rex primo diluculo consurgens festinus ad lacum leonum perrexit; 
Daniel 6 21 appropinquansque lacui Danielem voce lacrimabili inclamavit et affatus est Danielem: “ Daniel, serve Dei viventis, Deus tuus, cui tu servis semper, putasne valuit liberare te a leonibus?”. 
Daniel 6 22 Et Daniel regi respondens ait: “ Rex, in aeternum vive! 
Daniel 6 23 Deus meus misit angelum suum et conclusit ora leonum, et non nocuerunt mihi, quia coram eo iustitia inventa est in me; sed et coram te, rex, delictum non feci ”. 
Daniel 6 24 Tunc rex vehementer gavisus est super eo et Danielem praecepit educi de lacu; eductusque est Daniel de lacu, et nulla laesio inventa est in eo, quia credidit Deo suo. 
Daniel 6 25 Dixit autem rex, et adducti sunt viri illi, qui accusaverant Danielem, et in lacum leonum missi sunt, ipsi et filii eorum et uxores eorum, et non pervenerunt usque ad pavimentum laci, donec potirentur eis leones, et omnia ossa eorum comminuerunt.
Daniel 6 26 Tunc Darius rex scripsit universis populis, tribubus et linguis, habitantibus in universa terra: “Pax vobis multiplicetur! 
Daniel 6 27 A me constitutum est decretum, ut in universo imperio regni mei tremescant et paveant Deum Danielis: ipse est enim Deus vivens et permanens in saecula, et regnum eius non dissipabitur, et potestas eius usque in aeternum;
Daniel 6 28 ipse liberator atque salvator et faciens signa et mirabilia in caelo et in terra. Liberavit autem Danielem de manu leonum ”.
Daniel 6 29 Porro Daniel prosperatus est in regno Darii et in regno Cyri Persae.
Daniel 7 1 Anno primo Balthasar regis Babylonis Daniel somnium vidit et visionem capitis eius in cubili suo; tunc et somnium scripsit. Caput verborum, quae locutus est. 
Daniel 7 2 Respondit Daniel et dixit: “ Videbam in visione mea nocte: et ecce quattuor venti caeli conturbabant mare Magnum, 
Daniel 7 3 et quattuor bestiae grandes ascendebant de mari diversae inter se. 
Daniel 7 4 Prima quasi leaena et alas habebat aquilae; aspiciebam, donec evulsae sunt alae eius; et sublata est de terra et super pedes quasi homo stetit, et cor hominis datum est ei. 
Daniel 7 5 Et ecce bestia alia, secunda, similis urso in parte stetit, et tres costae erant in ore eius et in dentibus eius; et sic dicebant ei: “Surge, comede carnes plurimas”. 
Daniel 7 6 Post hoc aspiciebam, et ecce alia quasi pardus et alas habebat avis quattuor super se, et quattuor capita erant in bestia; et potestas data est ei. 
Daniel 7 7 Post hoc aspiciebam in visione noctis, et ecce bestia quarta terribilis atque mirabilis et fortis nimis; dentes ferreos habebat magnos, comedens atque comminuens et reliqua pedibus suis conculcans; dissimilis autem erat ceteris bestiis, quas videram ante eam, et habebat cornua decem. 
Daniel 7 8 Considerabam cornua, et ecce cornu aliud parvulum ortum est de medio eorum, et tria de cornibus primis evulsa sunt a facie eius; et ecce oculi quasi oculi hominis erant in cornu isto, et os loquens ingentia.
Daniel 7 9 Aspiciebam, donec throni positi sunt, et Antiquus dierum sedit. Vestimentum eius quasi nix candidum, et capilli capitis eius quasi lana munda; thronus eius flammae ignis, rotae eius ignis accensus.
Daniel 7 10 Fluvius igneus effluebat et egrediebatur a facie eius; milia milium ministrabant ei, et decies milies centena milia assistebant ei: iudicium sedit, et libri aperti sunt.
Daniel 7 11 Aspiciebam tunc propter vocem sermonum grandium, quos cornu illud loquebatur; et vidi quoniam interfecta esset bestia, et perisset corpus eius, et tradita esset ad comburendum igni; 
Daniel 7 12 aliarum quoque bestiarum ablata esset potestas, et tempora vitae constituta essent eis usque ad tempus et tempus.
Daniel 7 13 Aspiciebam ergo in visione noctis: et ecce cum nubibus caeli quasi Filius hominis veniebat et usque ad Antiquum dierum pervenit, et in conspectu eius obtulerunt eum;
Daniel 7 14 et data sunt ei potestas et honor et regnum; et omnes populi, tribus et linguae ipsi servierunt: potestas eius potestas aeterna, quae non auferetur, et regnum eius, quod non corrumpetur.
Daniel 7 15 Horruit spiritus meus: ego Daniel territus sum in his, et visiones capitis mei conturbaverunt me. 
Daniel 7 16 Accessi ad unum de assistentibus et veritatem quaerebam ab eo de omnibus his; qui dixit mihi et interpretationem sermonum edocuit me: 
Daniel 7 17 “Hae bestiae magnae quattuor, quattuor regna consurgent de terra; 
Daniel 7 18 suscipient autem regnum sancti Dei altissimi et obtinebunt regnum usque in saeculum et saeculum saeculorum”.
Daniel 7 19 Post hoc volui diligenter discere de bestia quarta, quae erat dissimilis valde ab omnibus his et terribilis nimis, dentes ferrei et ungues eius aerei, comedens et comminuens et reliquias pedibus suis conculcans, 
Daniel 7 20 et de cornibus decem, quae habebat in capite, et de alio, quod ortum fuerat ante, et ceciderant tria cornua, de cornu illo, quod habebat oculos et os loquens grandia et maius erat ceteris. 
Daniel 7 21 Aspiciebam, et ecce cornu illud faciebat bellum adversus sanctos et praevalebat eis, 
Daniel 7 22 donec venit Antiquus dierum et iudicium dedit sanctis Excelsi, et tempus advenit, et regnum obtinuerunt sancti. 
Daniel 7 23 Et sic ait: “Bestia quarta regnum quartum erit in terra, quod maius erit omnibus regnis et devorabit universam terram et conculcabit et comminuet eam. 
Daniel 7 24 Porro cornua decem regni decem reges erunt; et alius consurget post eos et ipse potentior erit prioribus et tres reges humiliabit 
Daniel 7 25 et sermones contra Excelsum loquetur et sanctos Altissimi conteret et putabit quod possit mutare tempora et legem, et tradentur in manu eius usque ad tempus et tempora et dimidium temporis; 
Daniel 7 26 et iudicium sedebit, et potentiam eius auferent, ut conteratur et dispereat usque in finem; 
Daniel 7 27 regnum autem et potestas et magnitudo regnorum, quae sunt subter omne caelum, detur populo sanctorum Altissimi, cuius regnum regnum sempiternum est, et omnes reges servient ei et oboedient” ”. 
Daniel 7 28 Hucusque finis verbi. Ego Daniel multum cogitationibus meis conturbabar, et facies mea mutata est in me; verbum autem in corde meo conservavi.
Daniel 8 1 Anno tertio regni Balthasar regis visio apparuit mihi, ego Daniel, post id quod mihi apparuerat in principio. 
Daniel 8 2 Vidi in visione, et factum est, dum viderem, eram in Susis castro, quod est in Elam provincia; vidi autem in visione esse me super rivum Ulai. 
Daniel 8 3 Et levavi oculos meos et vidi: et ecce aries unus stabat ante rivum habens cornua et cornua excelsa et unum excelsius altero, et excelsius crescebat in postero. 
Daniel 8 4 Vidi arietem cornibus ventilantem contra occidentem et contra aquilonem et contra meridiem, et omnes bestiae non poterant resistere ei neque liberari de manu eius; fecitque secundum voluntatem suam et magnificatus est. 
Daniel 8 5 Et ego intellegebam: ecce autem hircus caprarum veniebat ab occidente super faciem totius terrae et non tangebat terram; porro hircus habebat cornu insigne inter oculos suos. 
Daniel 8 6 Et venit usque ad arietem illum cornutum, quem videram stantem ante rivum, et cucurrit ad eum in impetu fortitudinis suae. 
Daniel 8 7 Vidi eum appropinquantem prope arietem, et efferatus est in eum et percussit arietem et comminuit duo cornua eius, et non poterat aries resistere ei; cumque eum misisset in terram, conculcavit, et nemo quibat liberare arietem de manu eius. 
Daniel 8 8 Hircus autem caprarum magnus factus est nimis; cumque crevisset, fractum est cornu magnum, et orta sunt quattuor cornua loco illius per quattuor ventos caeli. 
Daniel 8 9 De uno autem ex eis egressum est cornu unum modicum et factum est grande contra meridiem et contra orientem et contra fortitudinem 
Daniel 8 10 et magnificatum est usque ad fortitudinem caeli et deiecit de fortitudine et de stellis et conculcavit eas; 
Daniel 8 11 et usque ad principem fortitudinis magnificatum est et ab eo tulit iuge sacrificium et deiecit locum sanctificationis eius. 
Daniel 8 12 Militia autem data est contra iuge sacrificium propter peccata, et prostrata est veritas in terra; cornu autem fecit et prosperatum est.
Daniel 8 13 Et audivi unum de sanctis loquentem, et dixit unus sanctus alteri, nescio cui, loquenti: “ Usquequo visio et iuge sacrificium et peccatum desolationis, quae facta est, et sanctuarium et fortitudo conculcabitur? ”. 
Daniel 8 14 Et dixit ei: “ Usque ad vesperam et mane, dies duo milia trecenti; et mundabitur sanctuarium ”.
Daniel 8 15 Factum est autem cum viderem ego Daniel visionem et quaererem intellegentiam, ecce stetit in conspectu meo quasi species viri; 
Daniel 8 16 et audivi vocem viri inter Ulai, et clamavit et ait: “ Gabriel, fac intellegere istum visionem ”. 
Daniel 8 17 Et venit et stetit iuxta, ubi ego stabam; cumque venisset, pavens corrui in faciem meam, et ait ad me: “Intellege, fili hominis, quoniam in tempore finis complebitur visio ”. 
Daniel 8 18 Cumque loqueretur ad me, collapsus sum pronus in terram, et tetigit me et statuit me in gradu meo 
Daniel 8 19 dixitque: “ Ecce ego ostendam tibi, quae futura sint in novissimo maledictionis, quoniam in tempore erit finis.
Daniel 8 20 Aries, quem vidisti habere cornua, reges Medorum est atque Persarum; 
Daniel 8 21 porro hircus caprarum rex Graecorum est, et cornu grande, quod erat inter oculos eius, ipse est rex primus. 
Daniel 8 22 Quod autem, fracto illo, surrexerunt quattuor pro eo, quattuor regna de gente eius consurgent sed non in fortitudine eius. 
Daniel 8 23 Et post regnum eorum, cum creverint iniquitate, consurget rex impudens facie et intellegens propositiones; 
Daniel 8 24 et roborabitur fortitudo eius sed non in viribus suis, et supra quam credi potest universa vastabit et prosperabitur et faciet et interficiet robustos et populum sanctorum, 
Daniel 8 25 et secundum sapientiam suam prosperabitur dolus in manu eius, et in corde suo magnificabitur et in tranquillitate occidet plurimos et contra principem principum consurget et sine manu conteretur. 
Daniel 8 26 Et visio vespere et mane, quae dicta est, vera est; tu ergo signa visionem, quia post dies multos erit ”. 
Daniel 8 27 Et ego Daniel langui et aegrotavi per dies; cumque surrexissem, faciebam opera regis et stupebam ad visionem, et non erat qui intellegeret.
Daniel 9 1 In anno primo Darii filii Asueri de semine Medorum, qui impe ravit super regnum Chaldaeorum, 
Daniel 9 2 anno uno regni eius, ego Daniel intellexi in libris numerum annorum, de quo factus est sermo Domini ad Ieremiam prophetam, ut complerentur desolationes Ierusalem, septuaginta anni; 
Daniel 9 3 et posui faciem meam ad Dominum Deum meum, ut quaererem rogationem et deprecationem in ieiuniis, sacco et cinere. 
Daniel 9 4 Et oravi Dominum Deum et confessus sum et dixi: “ Obsecro, Domine, Deus magne et terribilis, custodiens pactum et misericordiam diligentibus eum et custodientibus mandata eius; 
Daniel 9 5 peccavimus, inique fecimus, impie egimus et recessimus et declinavimus a mandatis tuis ac iudiciis tuis; 
Daniel 9 6 non oboedivimus servis tuis prophetis, qui locuti sunt in nomine tuo regibus nostris, principibus nostris, patribus nostris omnique populo terrae. 
Daniel 9 7 Tibi, Domine, iustitia; nobis autem confusio faciei, sicut est hodie viro Iudae et habitatoribus Ierusalem et omni Israel, his qui prope sunt et his qui procul in universis terris, ad quas eiecisti eos propter iniquitates eorum, in quibus peccaverunt in te. 
Daniel 9 8 Domine, nobis confusio faciei, regibus nostris, principibus nostris et patribus nostris, quia peccavimus tibi; 
Daniel 9 9 Domino autem, Deo nostro, misericordia et propitiatio, quia recessimus a te. 
Daniel 9 10 Et non audivimus vocem Domini Dei nostri, ut ambularemus in lege eius, quam posuit nobis per servos suos prophetas; 
Daniel 9 11 et omnis Israel praevaricati sunt legem tuam et declinaverunt, ne audirent vocem tuam, et stillavit super nos maledictio et detestatio, quae scripta est in libro Moysis servi Dei, quia peccavimus ei. 
Daniel 9 12 Et statuit sermones suos, quos locutus est super nos et super iudices nostros, qui iudicaverunt nos, ut superducerent in nos magnum malum, quale numquam fuit sub omni caelo, secundum quod factum est in Ierusalem. 
Daniel 9 13 Sicut scriptum est in lege Moysis, omne malum hoc venit super nos, et non rogavimus faciem Domini Dei nostri, ut reverteremur ab iniquitatibus nostris et cogitaremus veritatem tuam. 
Daniel 9 14 Et vigilavit Dominus super malitiam et adduxit eam super nos, quia iustus Dominus Deus noster in omnibus operibus suis, quae fecit; non enim audivimus vocem eius. 
Daniel 9 15 Et nunc, Domine Deus noster, qui eduxisti populum tuum de terra Aegypti in manu forti et fecisti tibi nomen secundum diem hanc, peccavimus, iniquitatem fecimus, 
Daniel 9 16 Domine, in omnem iustitiam tuam; avertatur, obsecro, ira tua et furor tuus a civitate tua Ierusalem et monte sancto tuo; propter peccata enim nostra et iniquitates patrum nostrorum Ierusalem et populus tuus in opprobrium sunt omnibus per circuitum nostrum. 
Daniel 9 17 Nunc ergo exaudi, Deus noster, orationem servi tui et preces eius et ostende faciem tuam super sanctuarium tuum, quod desertum est, propter temetipsum. 
Daniel 9 18 Inclina, Deus meus, aurem tuam et audi; aperi oculos tuos et vide desolationem nostram et civitatem, super quam invocatum est nomen tuum; neque enim in iustificationibus nostris prosternimus preces ante faciem tuam sed in miserationibus tuis multis. 
Daniel 9 19 Exaudi, Domine! Placare, Domine! Attende et fac! Ne moreris propter temetipsum, Deus meus, quia nomen tuum invocatum est super civitatem et super populum tuum ”.
Daniel 9 20 Cumque adhuc loquerer et orarem et confiterer peccata mea et peccata populi mei Israel et prosternerem preces meas in conspectu Dei mei pro monte sancto Dei mei, 
Daniel 9 21 adhuc me loquente in oratione, ecce vir Gabriel, quem videram in visione principio, cito volans tetigit me in tempore sacrificii vespertini; 
Daniel 9 22 et docuit me et locutus est mihi dixitque: “Daniel, nunc egressus sum, ut docerem te, et intellegeres. 
Daniel 9 23 Ab exordio precum tuarum egressus est sermo; ego autem veni, ut indicarem, quia vir desideriorum es tu; ergo animadverte sermonem et intellege visionem.
Daniel 9 24 Septuaginta hebdomades decretae sunt super populum tuum et super urbem sanctam tuam, ut consummetur praevaricatio, et finem accipiat peccatum, et deleatur iniquitas, et adducatur iustitia sempiterna, et impleatur visio et prophetes, et ungatur Sanctus sanctorum.
Daniel 9 25 Scito ergo et animadverte: ab exitu sermonis ut iterum aedificetur Ierusalem usque ad christum ducem, hebdomades septem. Et hebdomades sexaginta duae erunt; et rursum aedificabitur platea et muri in angustia temporum.
Daniel 9 26 Et post hebdomades sexaginta duas occidetur christus; et nihil erit ei. Et civitatem et sanctuarium dissipabit populus ducis venturi, et finis eius vastitas, et usque ad finem belli statuta desolatio.
Daniel 9 27 Confirmabit autem pactum multis hebdomade una; et in dimidio hebdomadi deficiet hostia et sacrificium, et erit super alam abominationis vastator, et usquedum consummatio et decretum effundantur super vastatorem ”.
Daniel 10 1 Anno tertio Cyri regis Per sarum verbum revelatum est Danieli cognomento Baltassar, et verum verbum et acies magna; intellexitque sermonem, intellegentia enim fuit ei in visione. 
Daniel 10 2 In diebus illis ego Daniel lugebam tribus hebdomadis dierum, 
Daniel 10 3 panem desiderabilem non comedi, et caro et vinum non introierunt in os meum, sed neque unguento unctus sum, donec complerentur tres hebdomades dierum.
Daniel 10 4 Die autem vicesima et quarta mensis primi eram iuxta fluvium magnum, qui est Tigris, 
Daniel 10 5 et levavi oculos meos et vidi: et ecce vir unus vestitus lineis, et renes eius accincti auro obryzo; 
Daniel 10 6 et corpus eius quasi chrysolithus, et facies eius velut species fulgoris, et oculi eius ut lampas ardens, et brachia eius et, quae deorsum sunt usque ad pedes, quasi species aeris candentis, et vox sermonum eius ut vox multitudinis. 
Daniel 10 7 Vidi autem ego Daniel solus visionem; porro viri, qui erant mecum, visionem non viderunt, sed terror nimius irruit super eos, et fugerunt in absconditum. 
Daniel 10 8 Ego autem relictus solus vidi visionem grandem hanc, et non remansit in me fortitudo, sed et species mea immutata est in me usque ad dissipationem, nec habui quidquam virium. 
Daniel 10 9 Et audivi vocem sermonum eius; et audiens vocem sermonum eius iacebam consternatus super faciem meam, et vultus meus haerebat terrae.
Daniel 10 10 Et ecce manus tetigit me et erexit me super genua mea et super palmas manuum mearum, 
Daniel 10 11 et dixit ad me: “ Daniel, vir desideriorum, intellege verba, quae ego loquor ad te, et sta in gradu tuo; nunc enim sum missus ad te ”. Cumque dixisset mihi sermonem istum, steti tremens. 
Daniel 10 12 Et ait ad me: “ Noli metuere, Daniel, quia ex die primo, quo posuisti cor tuum ad intellegendum et ad humiliandum te in conspectu Dei tui, exaudita sunt verba tua; et ego veni propter sermones tuos. 
Daniel 10 13 Princeps autem regni Persarum restitit mihi viginti et uno diebus; et ecce Michael, unus de principibus primis, venit in adiutorium meum; et ego remansi ibi iuxta regem Persarum. 
Daniel 10 14 Veni autem, ut docerem te, quae ventura sunt populo tuo in novissimis diebus, quoniam adhuc visio in dies ”. 
Daniel 10 15 Cumque loqueretur mihi huiuscemodi verbis, deieci vultum meum ad terram et tacui. 
Daniel 10 16 Et ecce quasi similitudo filiorum hominis tetigit labia mea; et aperiens os meum locutus sum et dixi ad eum, qui stabat contra me: “ Domine mi, in visione angustiae venerunt super me, et nihil in me remansit virium. 
Daniel 10 17 Et quomodo poterit servus domini mei loqui cum hoc domino meo? Nihil enim in me remansit virium, et halitus meus non remansit in me ”. 
Daniel 10 18 Rursum ergo tetigit me quasi visio hominis et confortavit me 
Daniel 10 19 et dixit: “Noli timere, vir desideriorum; pax tibi, confortare et esto robustus ”. Cumque loqueretur mecum, convalui et dixi: “ Loquere, domine mi, quia confortasti me ”.
Daniel 10 20 Et ait: “ Numquid scis, quare venerim ad te? Et nunc revertar, ut proelier adversum principem Persarum. Et ego egrediar, et ecce princeps Graecorum veniens. 
Daniel 10 21 Verumtamen annuntiabo tibi, quod expressum est in scriptura veritatis; et nemo est adiutor meus adversus hos, nisi Michael princeps vester.
Daniel 11 1 Ego autem ab anno primo Darii Medi astabam ei, ut confortaretur et roboraretur. 
Daniel 11 2 Et nunc veritatem annuntiabo tibi: Ecce adhuc tres reges stabunt pro Perside, et quartus ditabitur opibus nimis super omnes et, cum invaluerit divitiis suis, concitabit omnia adversum regnum Graeciae. 
Daniel 11 3 Surget vero rex fortis et dominabitur dominatione multa et faciet, quod placuerit ei; 
Daniel 11 4 et cum steterit, conteretur regnum eius et dividetur in quattuor ventos caeli, sed non in posteros eius neque secundum potentiam illius, qua dominatus est; lacerabitur enim regnum eius etiam ad alios, exceptis his. 
Daniel 11 5 Et confortabitur rex austri, et unus de principibus eius praevalebit super eum et dominabitur dominatione super dominationem eius. 
Daniel 11 6 Et post finem annorum foederabuntur; filiaque regis austri veniet ad regem aquilonis facere amicitiam. Et non obtinebit fortitudinem brachii, nec stabit brachium eius; et tradetur ipsa, et qui adduxerunt eam, et adulescens eius, et qui confortabat eam in temporibus. 
Daniel 11 7 Et stabit de germine radicum eius plantatio loco eius et veniet ad exercitum et ingredietur oppidum regis aquilonis; et faciet adversus eos et confortabitur. 
Daniel 11 8 Insuper et deos eorum cum sculptilibus eorum et vasis pretiosis argenti et auri captivos ducet in Aegyptum: ipse per aliquot annos praevalebit adversus regem aquilonis. 
Daniel 11 9 Et intrabit in regnum regis austri et revertetur ad terram suam. 
Daniel 11 10 Filii autem eius provocabuntur et congregabunt multitudinem exercituum plurimorum; et veniet properans et inundans et revertetur et concitabitur et congredietur usque ad oppidum eius. 
Daniel 11 11 Et provocabitur rex austri et egredietur et pugnabit adversus eum, adversus regem aquilonis; et praeparabit multitudinem nimiam, et dabitur multitudo in manu eius. 
Daniel 11 12 Et tolletur multitudo, et exaltabitur cor eius, et deiciet multa milia, sed non praevalebit. 
Daniel 11 13 Revertetur enim rex aquilonis et praeparabit multitudinem maiorem quam prius; et in fine temporum annorumque veniet properans cum exercitu magno et opibus nimis. 
Daniel 11 14 Et in temporibus illis multi consurgent adversus regem austri, filii quoque praevaricatorum populi tui extollentur, ut impleant visionem, et corruent. 
Daniel 11 15 Et veniet rex aquilonis et comportabit aggerem et capiet urbem munitissimam; et brachia austri non sustinebunt, et populo electorum eius non erit fortitudo ad resistendum. 
Daniel 11 16 Et faciet veniens super eum iuxta placitum suum, et non erit qui stet contra faciem eius; et stabit in terra inclita, et consumptio in manu eius. 
Daniel 11 17 Et ponet faciem suam, ut veniat ad tenendum universum regnum eius, et recta faciet cum eo et filiam feminarum dabit ei, ut evertat illud; et non stabit nec illius erit. 
Daniel 11 18 Et convertet faciem suam ad insulas et capiet multas, et cessare faciet princeps opprobrium eius, et opprobrium eius convertetur in eum. 
Daniel 11 19 Et convertet faciem suam ad oppida terrae suae et impinget et corruet, et non invenietur. 
Daniel 11 20 Et stabit in loco eius, qui mittat exactorem in decus regni; et in paucis diebus conteretur, non in furore nec in proelio.
Daniel 11 21 Et stabit in loco eius despectus, et non tribuetur ei honor regius; et veniet clam et obtinebit regnum in fraudulentia. 
Daniel 11 22 Et brachia pugnantis expugnabuntur a facie eius et conterentur; insuper et dux foederis. 
Daniel 11 23 Et post amicitias, cum eo faciet dolum et ascendet et superabit in modico populo. 
Daniel 11 24 In prosperitate uberes urbes ingredietur et faciet, quae non fecerunt patres eius et patres patrum eius: rapinas et praedam et divitias eorum dissipabit et contra oppida cogitationes inibit, et hoc usque ad tempus. 
Daniel 11 25 Et concitabitur fortitudo eius et cor eius adversum regem austri in exercitu magno; et rex austri provocabitur ad bellum multis auxiliis et fortibus nimis, et non stabit, quia inibunt adversus eum consilia. 
Daniel 11 26 Et comedentes panem cum eo conterent illum; exercitusque eius opprimetur, et cadent interfecti plurimi. 
Daniel 11 27 Duorum quoque regum cor erit, ut malefaciant et ad mensam unam mendacium loquentur et non proficient, quia adhuc finis in aliud tempus. 
Daniel 11 28 Et revertetur in terram suam cum opibus multis, et cor eius adversum testamentum sanctum; et faciet et revertetur in terram suam. 
Daniel 11 29 Statuto tempore revertetur et veniet ad austrum, et non erit priori simile novissimum. 
Daniel 11 30 Et venient super eum trieres, Romani; et percutietur et revertetur et indignabitur contra testamentum sanctum et faciet reverteturque et cogitabit adversum eos, qui dereliquerunt testamentum sanctum. 
Daniel 11 31 Et brachia ex eo stabunt et polluent sanctuarium fortitudinis et auferent iuge sacrificium et dabunt abominationem vastatoris. 
Daniel 11 32 Et impios in testamentum errare faciet fraudulenter; populus autem scientium Deum suum obtinebit et faciet. 
Daniel 11 33 Et docti in populo docebunt plurimos; et ruent in gladio et in flamma et in captivitate et in rapina per dies. 
Daniel 11 34 Cumque corruerint, sublevabuntur auxilio parvulo, et applicabuntur eis plurimi fraudulenter. 
Daniel 11 35 Et de eruditis ruent, ut aliqui eorum conflentur et purgentur et dealbentur usque ad tempus praefinitum, quia adhuc aliud tempus erit.
Daniel 11 36 Et faciet iuxta voluntatem suam rex et elevabitur et magnificabitur adversus omnem deum et adversus Deum deorum loquetur magnifica et prosperabitur, donec compleatur iracundia; perpetrata quippe est definitio. 
Daniel 11 37 Et deos patrum suorum non reputabit neque concupiscentiam feminarum nec quemquam deorum curabit, quia super universa magnificabit se; 
Daniel 11 38 deum autem oppidorum in loco suo venerabitur et deum, quem ignoraverunt patres eius, colet auro et argento et lapide pretioso rebusque pretiosis 
Daniel 11 39 et faciet adversus oppida munita cum deo alieno; qui cognoverit eum, multiplicabit gloriam eius et dabit eis potestatem in multis et terram dividet pretio.
Daniel 11 40 Et in tempore praefinito proeliabitur adversus eum rex austri, et quasi tempestas veniet contra illum rex aquilonis in curribus et in equitibus et in classe magna, et ingredietur terras et conteret et pertransiet. 
Daniel 11 41 Et introibit in terram gloriosam, et multae corruent; hae autem solae salvabuntur de manu eius: Edom et Moab et principium filiorum Ammon. 
Daniel 11 42 Et mittet manum suam in terras, et terra Aegypti non effugiet; 
Daniel 11 43 et dominabitur thesaurorum auri et argenti et in omnibus pretiosis Aegypti, et Libyes et Aethiopes in vestigia eius transibunt. 
Daniel 11 44 Et fama turbabit eum ab oriente et ab aquilone; et veniet in ira magna, ut conterat et interficiat plurimos, 
Daniel 11 45 et figet tabernacula palatii sui inter maria super montem sanctum decoris; et veniet usque ad summitatem eius, et nemo auxiliabitur ei.
Daniel 12 1 In tempore autem illo con surget Michael, princeps magnus, qui stat pro filiis populi tui, et erit tempus angustiae, quale non fuit ab eo, quo gentes esse coeperunt, usque ad tempus illud. Et in tempore illo salvabitur populus tuus, omnis, qui inventus fuerit scriptus in libro. 
Daniel 12 2 Et multi de his, qui dormiunt in terra pulveris, evigilabunt: alii in vitam aeternam, et alii in opprobrium sempiternum. 
Daniel 12 3 Qui autem docti fuerint, fulgebunt quasi splendor firmamenti; et, qui ad iustitiam erudierint multos, quasi stellae in perpetuas aeternitates. 
Daniel 12 4 Tu autem, Daniel, claude sermones et signa librum usque ad tempus finis; pertransibunt plurimi, et multiplex erit scientia ”. 
Daniel 12 5 Et vidi ego Daniel: et ecce duo alii stabant, unus hinc super ripam fluminis, et alius inde ex altera ripa fluminis. 
Daniel 12 6 Et dixit viro, qui indutus erat lineis, qui stabat super aquas fluminis: “ Usquequo finis horum mirabilium? ”. 
Daniel 12 7 Et audivi virum, qui indutus erat lineis, qui stabat super aquas fluminis, cum levasset dexteram et sinistram suam in caelum et iurasset per Viventem in aeternum: “ Quia in tempus, tempora et dimidium temporis; et cum completa fuerit dispersio manus populi sancti, complebuntur universa haec ”. 
Daniel 12 8 Et ego audivi et non intellexi et dixi: “ Domine mi, quid erit finis horum? ”. 
Daniel 12 9 Et ait: “ Vade, Daniel, quia clausi sunt signatique sermones usque ad tempus praefinitum. 
Daniel 12 10 Purificabuntur et dealbabuntur et probabuntur multi, et impie agent impii, neque intellegent omnes impii; porro docti intellegent. 
Daniel 12 11 Et a tempore, cum ablatum fuerit iuge sacrificium, et posita fuerit abominatio vastatoris, dies mille ducenti nonaginta. 
Daniel 12 12 Beatus, qui exspectat et pervenit usque ad dies mille trecentos triginta quinque. 
Daniel 12 13 Tu autem vade ad finem et requiesce; et stabis in sorte tua in fine dierum ”.
Daniel 13 1 (Hucusque Daniel in Hebraeo volumine legimus. Cetera, quae sequuntur usque ad finem libri, de Theodotionis editione translata sunt). Et erat vir habitans in Ba bylone, et nomen eius Ioa chim; 
Daniel 13 2 et accepit uxorem nomine Susannam, filiam Helciae, pulchram nimis et timentem Dominum; 
Daniel 13 3 parentes enim illius, cum essent iusti, erudierunt filiam suam secundum legem Moysis. 
Daniel 13 4 Erat autem Ioachim dives valde, et erat ei pomerium vicinum domui suae; et ad ipsum confluebant Iudaei, eo quod esset honorabilior omnium. 
Daniel 13 5 Et constituti sunt de populo duo senes iudices in anno illo, de quibus locutus est Dominus quia egressa est iniquitas de Babylone a senibus iudicibus, qui videbantur regere populum. 
Daniel 13 6 Isti frequentabant domum Ioachim, et veniebant ad eos omnes, qui habebant iudicia. 
Daniel 13 7 Cum autem populus revertisset per meridiem, ingrediebatur Susanna et deambulabat in pomerio viri sui. 
Daniel 13 8 Et videbant eam duo senes cotidie ingredientem et deambulantem et facti sunt in concupiscentia eius 
Daniel 13 9 et everterunt sensum suum et declinaverunt oculos suos, ut non viderent caelum neque recordarentur iudiciorum iustorum. 
Daniel 13 10 Erant ergo ambo vulnerati amore eius nec indicaverunt sibi vicissim dolorem suum; 
Daniel 13 11 erubescebant enim indicare concupiscentiam suam, volentes concumbere cum ea. 
Daniel 13 12 Et observabant cotidie sollicitius videre eam. Dixitque alter ad alterum: 
Daniel 13 13 “ Eamus domum, quia prandi hora est ”. Et egressi recesserunt a se. 
Daniel 13 14 Cumque revertissent, venerunt in unum et, sciscitantes ab invicem causam, confessi sunt concupiscentiam suam; et tunc in commune statuerunt tempus, quando eam possent invenire solam.
Daniel 13 15 Factum est autem, cum observarent diem aptum, ingressa est aliquando sicut heri et nudiustertius cum duabus solis puellis voluitque lavari in pomerio, aestus quippe erat. 
Daniel 13 16 Et non erat ibi quisquam, praeter duos senes absconditos et contemplantes eam. 
Daniel 13 17 Dixit ergo puellis: “ Afferte mihi oleum et smegmata et ostia pomerii claudite, ut laver ”. 
Daniel 13 18 Et fecerunt, sicut praeceperat; clauseruntque ostia pomerii et egressae sunt per posticium, ut afferrent, quae iusserat; nesciebantque senes intus esse absconditos. 
Daniel 13 19 Cum autem egressae essent puellae, surrexerunt duo senes et accurrerunt ad eam et dixerunt: 
Daniel 13 20 “ Ecce ostia pomerii clausa sunt, et nemo nos videt, et in concupiscentia tui sumus; quam ob rem assentire nobis et commiscere nobiscum. 
Daniel 13 21 Quod si nolueris, dicemus testimonium contra te, quod fuerit tecum iuvenis et ob hanc causam emiseris puellas a te ”. 
Daniel 13 22 Ingemuit Susanna et ait: “ Angustiae sunt mihi undique: si enim hoc egero, mors mihi est; si autem non egero, non effugiam manus vestras; 
Daniel 13 23 sed melius mihi est absque opere incidere in manus vestras quam peccare in conspectu Domini ”. 
Daniel 13 24 Et exclamavit voce magna Susanna; exclamaverunt autem et senes adversus eam, 
Daniel 13 25 et, cum cucurrisset unus, aperuit ostia pomerii.
Daniel 13 26 Cum ergo audissent clamorem in pomerio famuli domus, irruerunt per posticam, ut viderent quidnam esset ei. 
Daniel 13 27 Postquam autem senes locuti sunt sermones suos, erubuerunt servi vehementer, quia numquam dictus fuerat sermo huiuscemodi de Susanna. Et factum est die crastina, 
Daniel 13 28 cum venisset populus ad virum eius Ioachim, venerunt et duo presbyteri pleni iniqua cogitatione adversum Susannam, ut interficerent eam; 
Daniel 13 29 et dixerunt coram populo: “ Mittite ad Susannam, filiam Helciae, quae est uxor Ioachim ”; et miserunt. 
Daniel 13 30 Et venit cum parentibus et filiis et universis cognatis suis. 
Daniel 13 31 Porro Susanna erat delicata nimis et pulchra specie. 
Daniel 13 32 At iniqui illi iusserunt, ut discooperiretur — erat enim cooperta — ut satiarentur decore eius. 
Daniel 13 33 Flebant igitur sui et omnes, qui videbant eam. 
Daniel 13 34 Consurgentes autem duo presbyteri in medio populi, posuerunt manus super caput eius; 
Daniel 13 35 quae flens suspexit ad caelum: erat enim cor eius fiduciam habens in Domino. 
Daniel 13 36 Et dixerunt presbyteri: “ Cum deambularemus in pomerio soli, ingressa est haec cum duabus puellis et clausit ostia pomerii et dimisit puellas; 
Daniel 13 37 venitque ad eam adulescens, qui erat absconditus, et concubuit cum ea. 
Daniel 13 38 Porro nos cum essemus in angulo pomerii, videntes iniquitatem cucurrimus ad eos et vidimus eos commisceri. 
Daniel 13 39 Et illum quidem non quivimus comprehendere, quia fortior nobis erat et, apertis ostiis, exilivit. 
Daniel 13 40 Hanc autem cum apprehendissemus, interrogavimus, quisnam esset adulescens, et noluit indicare nobis. Huius rei testes sumus ”. 
Daniel 13 41 Credidit eis multitudo quasi senibus populi et iudicibus, et condemnaverunt eam ad mortem.
Daniel 13 42 Exclamavit autem voce magna Susanna et dixit: “ Deus aeterne, qui absconditorum es cognitor, qui nosti omnia antequam fiant, 
Daniel 13 43 tu scis quoniam falsum contra me tulerunt testimonium; et ecce morior, cum nihil horum fecerim, quae isti malitiose composuerunt adversum me ”.
Daniel 13 44 Exaudivit autem Dominus vocem eius. 
Daniel 13 45 Cumque duceretur ad mortem, suscitavit Deus spiritum sanctum pueri iunioris, cuius nomen Daniel; 
Daniel 13 46 et exclamavit voce magna: “ Innocens ego sum a sanguine huius ”. 
Daniel 13 47 Et conversus omnis populus ad eum dixit: “ Quis est iste sermo, quem tu locutus es? ”. 
Daniel 13 48 Qui cum staret in medio eorum, ait: “ Sic fatui, filii Israel? Non iudicantes neque, quod verum est, cognoscentes, condemnastis filiam Israel! 
Daniel 13 49 Revertimini ad iudicium, quia falsum testimonium locuti sunt adversum eam ”. 
Daniel 13 50 Reversus est ergo omnis populus cum festinatione, et dixerunt ei senes: “ Veni et sede in medio nostrum et indica nobis, quia tibi dedit Deus honorem senectutis ”. 
Daniel 13 51 Et dixit ad eos Daniel: “ Separate illos ab invicem procul, et diiudicabo eos ”. 
Daniel 13 52 Cum ergo divisi essent alter ab altero, vocavit unum de eis et dixit ad eum: “ Inveterate dierum malorum, nunc venerunt peccata tua, quae operabaris prius, 
Daniel 13 53 iudicans iudicia iniusta, innocentes opprimens et dimittens noxios, dicente Domino: “Innocentem et iustum non interficies”. 
Daniel 13 54 Nunc ergo, si vidisti eam, dic sub qua arbore videris eos loquentes sibi ”. Qui ait: “ Sub schino ”. 
Daniel 13 55 Dixit autem Daniel: “ Recte mentitus es in caput tuum; ecce enim angelus Dei, accepta sententia a Deo, scindet te medium ”. 
Daniel 13 56 Et amoto eo, iussit adduci alium et dixit ei: “ Semen Chanaan et non Iudae, species decepit te, et concupiscentia subvertit cor tuum. 
Daniel 13 57 Sic faciebatis filiabus Israel, et illae timentes loquebantur vobis, sed non filia Iudae sustinuit iniquitatem vestram. 
Daniel 13 58 Nunc ergo dic mihi sub qua arbore comprehenderis eos colloquentes sibi ”. Qui ait: “ Sub prino ”. 
Daniel 13 59 Dixit autem ei Daniel: “ Recte mentitus es et tu in caput tuum; manet enim angelus Dei, gladium habens, ut secet te medium et interficiat vos ”. 
Daniel 13 60 Exclamavit itaque omnis coetus voce magna et benedixerunt Deo, qui salvat sperantes in se. 
Daniel 13 61 Et consurrexerunt adversum duos presbyteros — convicerat enim eos Daniel ex ore suo falsum dixisse testimonium — feceruntque eis, sicut male egerant adversum proximum, 
Daniel 13 62 ut facerent secundum legem Moysis; et interfecerunt eos, et salvatus est sanguis innoxius in die illa. 
Daniel 13 63 Helcias autem et uxor eius laudaverunt Deum pro filia sua Susanna, cum Ioachim marito eius et cognatis omnibus, quia non esset inventa in ea res turpis. 
Daniel 13 64 Daniel autem factus est magnus in conspectu populi a die illa et deinceps.
Daniel 14 1 Et rex Astyages appositus est ad patres suos, et suscepit Cyrus Perses regnum eius.
Daniel 14 2 Erat autem Daniel conviva regis et honoratus super omnes amicos eius. 
Daniel 14 3 Erat quoque idolum nomine Bel apud Babylonios, ct impendebantur in eo per dies singulos similae artabae duodecim et oves quadraginta vinique metretae sex. 
Daniel 14 4 Rex quoque colebat eum et ibat per singulos dies adorare eum; porro Daniel adorabat Deum suum. Dixitque ei rex: “ Quare non adoras Bel? ”. 
Daniel 14 5 Qui respondens ait ei: “ Quia non colo idola manufacta sed viventem Deum, qui creavit caelum et terram et habet potestatem omnis carnis ”. 
Daniel 14 6 Et dixit ad eum rex: “Non tibi videtur esse Bel vivens deus? An non vides, quanta comedat et bibat cotidie? ”. 
Daniel 14 7 Et ait Daniel arridens: “ Ne erres, rex; iste enim intrinsecus luteus est et forinsecus aereus, neque comedit neque bibit aliquando ”. 
Daniel 14 8 Et iratus rex vocavit sacerdotes eius et ait eis: “ Nisi dixeritis mihi, quis est qui comedat impensas has, moriemini; 
Daniel 14 9 si autem ostenderitis quoniam Bel comedat haec, morietur Daniel, quia blasphemavit in Bel ”. Et dixit Daniel regi: “ Fiat iuxta verbum tuum ”. 
Daniel 14 10 Erant autem sacerdotes Bel septuaginta, exceptis uxoribus et parvulis et filiis. Et venit rex cum Daniele in templum Belis. 
Daniel 14 11 Et dixerunt sacerdotes Belis: “ Ecce nos egredimur foras; et tu, rex, affer escas et vinum miscens pone et claude ostium et signa anulo tuo; 
Daniel 14 12 et, cum ingressus fueris mane, nisi inveneris omnia comesta a Bel, morte moriemur, vel Daniel, qui mentitus est adversum nos ”. 
Daniel 14 13 Contemnebant autem, quia fecerant sub mensa absconditum introitum et per illum ingrediebantur semper et devorabant ea. 
Daniel 14 14 Factum est igitur, postquam egressi sunt illi, et rex posuit cibos ante Bel; et praecepit Daniel pueris suis, et attulerunt cinerem et cribraverunt per totum templum coram rege solo et egressi clauserunt ostium et signantes anulo regis abierunt. 
Daniel 14 15 Sacerdotes autem ingressi sunt nocte iuxta consuetudinem suam et uxores et filii eorum et comederunt omnia et biberunt. 
Daniel 14 16 Surrexit autem rex primo diluculo, et Daniel cum eo; 
Daniel 14 17 et ait rex: “ Salvane sunt signa, Daniel? ”. Qui respondit: “ Salva, rex ”. 
Daniel 14 18 Statimque cum aperuisset ostium, intuitus rex mensam, exclamavit voce magna: “ Magnus es, Bel, et non est apud te dolus quisquam ”. 
Daniel 14 19 Et risit Daniel et tenuit regem, ne ingrederetur intro, et dixit: “ Ecce pavimentum; animadverte, cuius vestigia sunt haec ”. 
Daniel 14 20 Et dixit rex: “ Video vestigia virorum et mulierum et infantium ”. Et iratus est rex. 
Daniel 14 21 Tunc apprehendit sacerdotes et uxores et filios eorum, et ostenderunt ei abscondita ostiola, per quae ingrediebantur et consumebant, quae erant super mensam. 
Daniel 14 22 Occidit ergo illos rex et tradidit Bel in potestate Danieli, qui subvertit eum et templum eius.
Daniel 14 23 Et erat draco magnus, et colebant eum Babylonii. 
Daniel 14 24 Et dixit rex Danieli: “ Non potes dicere quia iste non sit deus vivens; adora ergo eum ”. 
Daniel 14 25 Dixitque Daniel: “ Dominum Deum meum adoro, quia ipse est Deus vivens. 
Daniel 14 26 Tu autem, rex, da mihi potestatem, et interficiam draconem absque gladio et fuste ”. Et ait rex: “ Do tibi ”. 
Daniel 14 27 Tulit ergo Daniel picem et adipem et pilos et coxit pariter; fecitque massas et dedit in os draconis et, cum comedisset, diruptus est draco. Et dixit: “ Ecce quae colebatis ”. 
Daniel 14 28 Cum audissent Babylonii, indignati sunt vehementer et congregati adversum regem dixerunt: “Iudaeus factus est rex; Bel destruxit, draconem interfecit et sacerdotes occidit ”. 
Daniel 14 29 Et dixerunt, cum venissent ad regem: “ Trade nobis Danielem; alioquin interficiemus te et domum tuam ”. 
Daniel 14 30 Vidit ergo rex quod irruerent in eum vehementer et, necessitate compulsus, tradidit eis Danielem. 
Daniel 14 31 Qui miserunt eum in lacum leonum, et erat ibi diebus sex. 
Daniel 14 32 Porro in lacu erant septem leones, et dabantur eis cotidie duo corpora et duae oves; et tunc non data sunt eis, ut devorarent Danielem. 
Daniel 14 33 Erat autem Abacuc propheta in Iudaea et ipse coxerat pulmentum et intriverat panes in alveolo et ibat in campum, ut ferret messoribus. 
Daniel 14 34 Dixitque angelus Domini ad Abacuc: “ Fer prandium, quod habes, in Babylonem Danieli, qui est in lacu leonum ”. 
Daniel 14 35 Et dixit Abacuc: “ Domine, Babylonem non vidi et lacum nescio ”. 
Daniel 14 36 Et apprehendit eum angelus Domini in vertice eius et portavit eum capillo capitis sui posuitque eum in Babylone supra lacum in impetu spiritus sui. 
Daniel 14 37 Et clamavit Abacuc dicens: “ Daniel, Daniel, tolle prandium, quod misit tibi Deus ”. 
Daniel 14 38 Et ait Daniel: “Recordatus es enim mei, Deus, et non dereliquisti diligentes te ”. 
Daniel 14 39 Surgensque Daniel comedit. Porro angelus Dei restituit Abacuc confestim in loco suo. 
Daniel 14 40 Venit ergo rex die septima, ut lugeret Danielem; et venit ad lacum et introspexit, et ecce Daniel sedens. 
Daniel 14 41 Et exclamavit rex voce magna dicens: “Magnus es, Domine, Deus Danielis, et non est alius praeter te ”. 
Daniel 14 42 Porro illos, qui perditionis eius causa fuerant, intromisit in lacum; et devorati sunt in momento coram eo.
Hosea 1 1 Verbum Domini, quod factum est ad Osee filium Beeri in die bus Oziae, Ioatham, Achaz, Ezechiae regum Iudae, et in diebus Ieroboam filii Ioas regis Israel.
Hosea 1 2 Principium verbi Domini per Osee. Dixit Dominus ad Osee: “ Vade, sume tibi mulierem fornicationum et filios fornicationum, quia fornicans fornicatur terra a Domino ”.
Hosea 1 3 Et abiit et accepit Gomer filiam Debelaim, quae concepit et peperit ei filium. 
Hosea 1 4 Et dixit Dominus ad eum: “ Voca nomen eius 'Iezrahel', quoniam adhuc modicum et visitabo sanguinem Iezrahel super domum Iehu et cessare faciam regnum domus Israel; 
Hosea 1 5 et in illa die conteram arcum Israel in valle Iezrahel ”.
Hosea 1 6 Et concepit adhuc et peperit filiam; et dixit ei: “ Voca nomen eius “Absque misericordia”, quia non addam ultra misereri domui Israel, ut ignoscam eis. 
Hosea 1 7 Et domui Iudae miserebor et salvabo eos in Domino Deo suo et non salvabo eos in arcu et gladio et in bello et in equis et in equitibus ”. 
Hosea 1 8 Et ablactavit eam, quae erat 'Absque misericordia', et concepit et peperit filium. 
Hosea 1 9 Et dixit: “ Voca nomen eius 'Non populus meus', quia vos non populus meus, et ego 'Non sum' vobis.
Hosea 2 1 Et erit numerus filiorum Israel quasi arena maris, quae sine mensura est et non numerabitur. Et erit: in loco, ubi dicebatur eis: “Non populus meus vos”, dicetur eis: “Filii Dei viventis”.
Hosea 2 2 Et congregabuntur filii Iudae et filii Israel pariter et ponent sibimet caput unum et ascendent de terra, quia magnus dies Iezrahel.
Hosea 2 3 Dicite fratribus vestris: “Populus meus” et sororibus vestris: “Misericordiam consecuta”.
Hosea 2 4 Contendite adversum matrem vestram; contendite, quoniam ipsa non uxor mea, et ego non vir eius; auferat fornicationes suas a facie sua et adulteria sua de medio uberum suorum,
Hosea 2 5 ne forte exspoliem eam nudam et statuam eam secundum diem nativitatis suae et ponam eam quasi solitudinem et statuam eam velut terram aridam et interficiam eam siti.
Hosea 2 6 Et filiorum illius non miserebor, quoniam filii fornicationum sunt,
Hosea 2 7 quia fornicata est mater eorum, turpiter egit, quae concepit eos; quia dixit: “Vadam post amatores meos, qui dant panes mihi et aquas meas, lanam meam et linum meum, oleum meum et potum meum”.
Hosea 2 8 Propter hoc ecce ego saepiam viam tuam spinis et saepiam eam maceria, et semitas suas non inveniet;
Hosea 2 9 et sequetur amatores suos et non apprehendet eos; et quaeret eos et non inveniet et dicet: “Vadam et revertar ad virum meum priorem, quia bene mihi erat tunc magis quam nunc”.
Hosea 2 10 Et haec nescivit quia ego dedi ei frumentum et vinum et oleum et argentum multiplicavi ei et aurum, quae fecerunt Baal.
Hosea 2 11 Idcirco convertar et sumam frumentum meum in tempore suo et vinum meum in tempore suo; et auferam lanam meam et linum meum, quae operiebant pudenda eius,
Hosea 2 12 et nunc revelabo ignominiam eius in oculis amatorum eius, et nullus est qui eruat eam de manu mea.
Hosea 2 13 Et cessare faciam omne gaudium eius, sollemnitatem eius, neomeniam eius, sabbatum eius et omnia festa tempora eius;
Hosea 2 14 et corrumpam vineam eius et ficum eius, de quibus dixit: “Mercedes hae meae sunt, quas dederunt mihi amatores mei”. Et ponam eas in saltum, et comedet illas bestia agri.
Hosea 2 15 Et visitabo super eam dies Baalim, quibus accendebat incensum et ornabatur inaure sua et monili suo et ibat post amatores suos, sed mei obliviscebatur, dicit Dominus.
Hosea 2 16 Propter hoc ecce ego lactabo eam et ducam eam in solitudinem et loquar ad cor eius;
Hosea 2 17 et dabo ei vineas eius ex eodem loco et vallem Achor, portam spei, et respondebit ibi iuxta dies iuventutis suae et iuxta dies ascensionis suae de terra Aegypti.
Hosea 2 18 Et erit: in die illa, ait Dominus, vocabis me: “Vir meus” et non vocabis me ultra: “Baal meus”.
Hosea 2 19 Et auferam nomina Baalim de ore eius, et non recordabitur ultra nominis eorum.
Hosea 2 20 Et percutiam eis foedus in die illa cum bestia agri et cum volucre caeli et cum reptili terrae; et arcum et gladium et bellum conteram de terra et cubare eos faciam confidenter.
Hosea 2 21 Et sponsabo te mihi in sempiternum; et sponsabo te mihi in iustitia et iudicio et in misericordia et miserationibus.
Hosea 2 22 Et sponsabo te mihi in fide, et cognosces Dominum.
Hosea 2 23 Et erit: in illa die exaudiam, dicit Dominus, exaudiam caelos, et illi exaudient terram;
Hosea 2 24 et terra exaudiet triticum et vinum et oleum, et haec exaudient Iezrahel.
Hosea 2 25 Et seminabo eam mihi in terram et miserebor eius, quae fuit “Absque misericordia”;
Hosea 2 26 et dicam “Non populo meo”: “Populus meus tu”; et ipse dicet: “Deus meus es tu” ”.
Hosea 3 1 Et dixit Dominus ad me: “ Adhuc vade, dilige mulierem dilectam amico et adulteram, sicut diligit Dominus filios Israel, et ipsi respectant ad deos alienos et diligunt placentas uvarum ”.
Hosea 3 2 Et emi eam mihi quindecim argenteis et choro hordei et dimidio choro hordei. 
Hosea 3 3 Et dixi ad eam: “ Dies multos exspectabis me; non fornicaberis et non eris viro, neque ibo ego ad te ”. 
Hosea 3 4 Quia dies multos sedebunt filii Israel sine rege et sine principe et sine sacrificio et sine lapide et sine ephod et sine theraphim. 
Hosea 3 5 Et post haec revertentur filii Israel et quaerent Dominum Deum suum et David regem suum et pavebunt ad Dominum et ad bonum eius in fine dierum.
Hosea 4 1 “ Audite verbum Domini, filii Israel, quia iudicium Domino cum habitatoribus terrae: non est enim veritas, et non est benignitas, et non est scientia Dei in terra;
Hosea 4 2 maledictum et mendacium et homicidium et furtum et adulterium inundaverunt, et sanguis sanguinem tetigit.
Hosea 4 3 Propter hoc lugebit terra, et infirmabitur omnis, qui habitat in ea, cum bestia agri et volucre caeli, sed et pisces maris auferentur.
Hosea 4 4 Verumtamen non sit qui contendat nec qui arguat, sed tecum iudicium meum, sacerdos.
Hosea 4 5 Et corrues plena die, et corruet etiam propheta tecum nocte; et perdam matrem tuam.
Hosea 4 6 Perit populus meus, eo quod non habuerit scientiam. Quia tu scientiam reppulisti, repellam te, ne sacerdotio fungaris mihi; et quia oblitus es legis Dei tui, obliviscar filiorum tuorum et ego.
Hosea 4 7 Secundum multitudinem eorum, sic peccaverunt mihi; gloriam eorum in ignominiam commutabo.
Hosea 4 8 Peccatum populi mei comedunt et ad iniquitatem eorum sublevabunt animas eorum.
Hosea 4 9 Et erit sicut populus sic sacerdos; et visitabo super eum vias eius et opera eius reddam ei.
Hosea 4 10 Et comedent et non saturabuntur; fornicabuntur et non multiplicabuntur, quoniam Dominum reliquerunt in non custodiendo.
Hosea 4 11 Fornicatio et vinum et ebrietas auferunt cor.
Hosea 4 12 Populus meus in ligno suo interrogat, et baculus eius annuntiat ei; spiritus enim fornicationum decepit eos, et fornicantur a Deo suo.
Hosea 4 13 Super capita montium sacrificant et super colles accendunt thymiama, subtus quercum et populum et terebinthum, quia bona est umbra eius; ideo fornicantur filiae vestrae, et sponsae vestrae adulterae sunt.
Hosea 4 14 Non visitabo super filias vestras, cum fuerint fornicatae, et super sponsas vestras, cum adulteraverint, quoniam hi ipsi cum meretricibus secedunt et cum prostibulis delubrorum sacrificant, et populus non intellegens corruet.
Hosea 4 15 Si fornicaris tu, Israel, non delinquat saltem Iuda; et nolite ingredi in Galgala et ne ascenderitis in Bethaven neque iuraveritis: “Vivit Dominus”.
Hosea 4 16 Quoniam sicut vacca lasciviens Israel contumax est; nunc pascet eos Dominus quasi agnum in latitudine?
Hosea 4 17 Particeps idolorum Ephraim, dimitte eum.
Hosea 4 18 Transiit convivium eorum, fornicatione fornicati sunt, diligunt vehementer ignominiam impudicitiae.
Hosea 4 19 Ligabit spiritus eos in alis suis, et confundentur a sacrificiis suis.
Hosea 5 1 Audite hoc, sacerdotes, et attendite, domus Israel; et domus regis, auscultate, quia vobis iudicium est; quoniam laqueus facti estis pro Maspha et rete expansum super Thabor.
Hosea 5 2 Et foveam Settim profundam fecerunt; ego autem castigabo vos omnes.
Hosea 5 3 Ego scio Ephraim, et Israel non est absconditus a me; quia nunc fornicatus es, Ephraim, contaminatus est Israel.
Hosea 5 4 Non dabunt opera sua, ut revertantur ad Deum suum, quia spiritus fornicationis in medio eorum, et Dominum non cognoverunt.
Hosea 5 5 Et testatur arrogantia Israel in faciem suam, et Israel et Ephraim ruent in iniquitate sua: ruet etiam Iudas cum eis.
Hosea 5 6 In gregibus suis et in armentis suis vadent ad quaerendum Dominum et non invenient; subtraxit se ab eis.
Hosea 5 7 In Dominum praevaricati sunt, quia filios alienos genuerunt; nunc devorabit eos uno mense cum partibus suis.
Hosea 5 8 Clangite bucina in Gabaa, tuba in Rama, conclamate in Bethaven, exterrete Beniamin.
Hosea 5 9 Ephraim vastabitur in die correptionis; in tribubus Israel annuntio rem certam.
Hosea 5 10 Facti sunt principes Iudae quasi transferentes terminos; super eos effundam quasi aquam iram meam.
Hosea 5 11 Oppressus est Ephraim, fractum est ius, quoniam voluit abire post sordem.
Hosea 5 12 Et ego quasi sanies Ephraim, et quasi putredo domui Iudae.
Hosea 5 13 Et vidit Ephraim languorem suum, et Iuda ulcus suum; et abiit Ephraim ad Assyriam et misit ad regem magnum; sed et ipse non poterit sanare vos nec solvere poterit vos ab ulcere.
Hosea 5 14 Quoniam ego quasi leaena Ephraim et quasi catulus leonis domui Iudae; ego, ego capiam et vadam, tollam, et non est qui eruat.
Hosea 5 15 Vadens revertar ad locum meum, donec poenas solvant et quaerant faciem meam, in tribulatione sua me desiderent.
Hosea 6 1 “Venite, et revertamur ad Do minum, quia ipse laceravit et sanabit nos, percussit et curabit nos.
Hosea 6 2 Vivificabit nos post duos dies, in die tertia suscitabit nos, et vivemus in conspectu eius.
Hosea 6 3 Sciamus sequamurque, ut cognoscamus Dominum. Quasi diluculum praeparatus est egressus eius, et veniet quasi imber nobis temporaneus, quasi imber serotinus irrigans terram”.
Hosea 6 4 Quid faciam tibi, Ephraim? Quid faciam tibi, Iuda? Caritas vestra quasi nubes matutina et quasi ros mane pertransiens.
Hosea 6 5 Propter hoc dolavi per prophetas, occidi eos in verbis oris mei, sed ius meum quasi lux egredietur;
Hosea 6 6 quia caritatem volo et non sacrificium, et scientiam Dei plus quam holocausta.
Hosea 6 7 Ipsi autem in Adam transgressi sunt pactum; ibi praevaricati sunt in me.
Hosea 6 8 Galaad civitas operantium iniquitatem maculata sanguine.
Hosea 6 9 Et quasi insidiantes virum latrones caterva sacerdotum; in via interficiunt pergentes Sichem, vere scelus operantur.
Hosea 6 10 In domo Israel vidi horrendum: ibi fornicationes Ephraim, contaminatus est Israel.
Hosea 6 11 Sed et tibi, Iuda, parata est messis, cum convertero sortem populi mei.
Hosea 7 1 Cum sanare vellem Israel, revelata est iniquitas Ephraim et malitia Samariae, quia operati sunt mendacium; et fur ingressus est, foris autem spoliat turma latronum.
Hosea 7 2 Et non dicunt in cordibus suis omnem malitiam eorum me recordari. Nunc circumdederunt eos opera sua, coram facie mea facta sunt.
Hosea 7 3 In malitia sua laetificaverunt regem et in mendaciis suis principes.
Hosea 7 4 Omnes adulterantes; quasi clibanus succensus illi, pistor cessat excitare ignem a commixtione fermenti, donec fermentetur totum.
Hosea 7 5 Die regis nostri infirmi facti sunt principes ardore vini, quod apprehendit protervos.
Hosea 7 6 Quia applicuerunt quasi clibanum cor suum in insidiando; tota nocte dormivit ira eorum, mane ipsa ardet quasi ignis flammae.
Hosea 7 7 Omnes calefacti sunt quasi clibanus et devorant iudices suos. Omnes reges eorum ceciderunt; non est qui clamet in eis ad me.
Hosea 7 8 Ephraim in populis ipse commiscebatur; Ephraim factus est subcinericius panis, qui non reversatur.
Hosea 7 9 Comederunt alieni robur eius, et ipse nescit; sed et cani effusi sunt in eo, et ipse ignorat.
Hosea 7 10 Et testatur superbia Israel in faciem suam, nec reversi sunt ad Dominum Deum suum et non quaesierunt eum in omnibus his.
Hosea 7 11 Et factus est Ephraim quasi columba insipiens non habens sensum: Aegyptum invocabant, ad Assyrios abierunt.
Hosea 7 12 Et cum profecti fuerint, expandam super eos rete meum; quasi volucrem caeli detraham eos, corripiam eos secundum auditionem coetus eorum.
Hosea 7 13 Vae eis, quoniam recesserunt a me! Vastabuntur, quia praevaricati sunt in me. Et ego redimam eos, cum ipsi locuti sint contra me mendacia?
Hosea 7 14 Et non clamaverunt ad me in corde suo, sed ululabant in cubilibus suis; super triticum et vinum se incidebant, contumaces sunt adversum me.
Hosea 7 15 Et ego erudivi eos et confortavi brachia eorum, et in me cogitaverunt malitiam.
Hosea 7 16 Convertuntur ad eum, qui non prodest, facti sunt quasi arcus dolosus; cadent in gladio principes eorum propter execrationem linguae suae: ista subsannatio eorum in terra Aegypti.
Hosea 8 1 In gutture tuo sit tuba! Quasi aquila super domum Do mini pro eo quod transgressi sunt foedus meum et legem meam praevaricati sunt.
Hosea 8 2 Me invocant: “Deus meus”; cognovimus te, Israel.
Hosea 8 3 Proiecit Israel bonum; inimicus persequetur eum.
Hosea 8 4 Ipsi constituerunt reges, et non ex me; principes constituerunt, et non cognovi: argentum suum et aurum suum fecerunt sibi idola, ut interirent.
Hosea 8 5 Proiectus est vitulus tuus, Samaria; iratus est furor meus in eos. Usquequo non poterunt emundari?
Hosea 8 6 Quia ex Israel et ipse est: artifex fecit illum, et non est Deus; quoniam in scintillas erit vitulus Samariae.
Hosea 8 7 Quia ventum seminabunt et turbinem metent; cum culmus non sit in eo, germen non faciet farinam: quod et si fecerit, alieni comedent eam.
Hosea 8 8 Devoratus est Israel, nunc factus est in nationibus quasi vas immundum.
Hosea 8 9 Quia ipsi ascenderunt ad Assyriam, onager est solitarius sibi; Ephraim autem munera dederunt amatoribus.
Hosea 8 10 Sed et cum mercede conduxerint nationes, nunc compellam eos, et trement paulisper sub onere regis principum.
Hosea 8 11 Cum multiplicaret Ephraim altaria pro peccato, factae sunt ei arae in peccatum.
Hosea 8 12 Scribebam ei multiplices leges meas; velut alienae computatae sunt.
Hosea 8 13 Hostias amant, immolant carnes et comedunt; sed Dominus non suscipiet eas. Nunc recordabitur iniquitatis eorum et visitabit peccata eorum: ipsi in Aegyptum convertentur.
Hosea 8 14 Et oblitus est Israel factoris sui et aedificavit delubra; et Iudas multiplicavit urbes munitas. Et mittam ignem in civitates eius, et devorabit aedes illius.
Hosea 9 1 Noli laetari, Israel; noli exsultare sicut populi, quia fornicatus es a Deo tuo, dilexisti mercedem super omnes areas tritici.
Hosea 9 2 Area et torcular non pascet eos, et vinum mentietur eis.
Hosea 9 3 Non manebunt in terra Domini: revertetur Ephraim in Aegyptum, et in Assyria pollutum comedent.
Hosea 9 4 Non libabunt Domino vinum, et non placebunt ei sacrificia eorum; quasi panis lugentium erunt eis: omnes, qui comedent eum, contaminabuntur, quia panis eorum erit tantummodo pro vita ipsorum; non intrabit in domum Domini.
Hosea 9 5 Quid facietis in die sollemni, in die festivitatis Domini?
Hosea 9 6 Ecce enim profecti sunt a vastitate; Aegyptus congregabit eos, Memphis sepeliet eos: desiderabile argentum eorum urtica hereditabit, spina in tabernaculis eorum.
Hosea 9 7 Venerunt dies visitationis, venerunt dies retributionis: sciat Israel! “Stultus — clamet — est propheta; insanus vir spiritalis”. Secundum multitudinem iniquitatis tuae multae sunt inimicitiae tuae.
Hosea 9 8 Speculatur Ephraim, populus Dei mei, prophetam; laqueus aucupis super omnes vias eius, inimicitiae in ipsa domo Dei eius.
Hosea 9 9 Profunde peccaverunt sicut in diebus Gabaa; recordabitur iniquitatis eorum et visitabit peccata eorum.
Hosea 9 10 Quasi uvas in deserto inveni Israel, quasi prima poma ficulneae in initio eius vidi patres vestros; ipsi autem intraverunt ad Baalphegor et se consecraverunt Confusioni et facti sunt abominabiles sicut id, quod dilexerunt.
Hosea 9 11 Ephraim quasi avis avolabit gloria eorum, a partu et ab utero et a conceptu.
Hosea 9 12 Quod si et enutrierint filios suos, absque liberis eos faciam, absque hominibus; sed et vae eis, cum recessero ab eis!
Hosea 9 13 Ephraim, ut vidi, in venationem posuit sibi filios suos, et Ephraim educit ad interfectorem filios suos.
Hosea 9 14 “Da eis, Domine! Quid dabis eis? Da eis vulvam sine liberis et ubera arentia!”.
Hosea 9 15 Omnes nequitiae eorum in Galgala, profecto ibi exosos habui eos. Propter malitiam operum eorum de domo mea eiciam eos. Non addam ut diligam eos; omnes principes eorum rebelles.
Hosea 9 16 Percussus est Ephraim, radix eorum exsiccata est, fructum nequaquam facient; quod si et genuerint, interficiam amantissima uteri eorum ”.
Hosea 9 17 Abiciet eos Deus meus, quia non audierunt eum; et erunt vagi in nationibus.
Hosea 10 1 Vitis frondosa Israel, fructum producens sibi; secundum multitudinem fructus sui multiplicavit altaria, iuxta ubertatem terrae suae decoravit simulacra.
Hosea 10 2 Divisum est cor eorum, nunc poenas solvent; ipse confringet aras eorum, depopulabitur simulacra eorum.
Hosea 10 3 Profecto nunc dicent: “ Non est rex nobis; non enim timemus Dominum, et rex quid faciet nobis? ”.
Hosea 10 4 Loqui verba, iurare in vanum, ferire foedus; et germinabit quasi venenum ius super sulcos agri.
Hosea 10 5 De vitulo Bethaven trement habitatores Samariae; quia luget super eum populus eius; dum sacerdotes eius super eum exsultant in gloria eius; vere migrabit ab eo.
Hosea 10 6 Siquidem et ipse in Assyriam delatus est, munus regi magno; confusio Ephraim capiet, et confundetur Israel in consilio suo.
Hosea 10 7 Perit Samaria, rex eius quasi festuca super faciem aquae.
Hosea 10 8 Et disperdentur excelsa impietatis, peccatum Israel; spina et tribulus ascendet super aras eorum, et dicent montibus: “ Operite nos! ” et collibus: “ Cadite super nos! ”.
Hosea 10 9 Ex diebus Gabaa peccavit Israel; ibi perstiterunt. Non comprehendet eos in Gabaa proelium super filios iniquitatis?
Hosea 10 10 “ Iuxta desiderium meum corripiam eos; congregabuntur super eos populi, cum corripientur propter duas iniquitates suas.
Hosea 10 11 Ephraim vitula docta, diligens trituram. Et ego transivi super pulchritudinem colli eius; iunxi Ephraim aratro, arabit Iudas, sarriet sibi Iacob.
Hosea 10 12 Seminate vobis in iustitia, metite secundum caritatem; innovate vobis novale. Tempus est requirendi Dominum, donec veniat, ut pluat vobis iustitiam.
Hosea 10 13 Arastis impietatem, iniquitatem messuistis, comedistis frugem mendacii, quia confisus es in curribus tuis, in multitudine fortium tuorum.
Hosea 10 14 Consurget tumultus in populo tuo, et omnes munitiones tuae vastabuntur, sicut vastavit Salman Betharbeel in die proelii, matre super filios allisa.
Hosea 10 15 Sic faciet vobis Bethel propter maximam nequitiam vestram. Mane interibit rex Israel.
Hosea 11 1 Cum puer esset Israel, dilexi eum et ex Aegypto vocavi filium meum.
Hosea 11 2 Quanto magis vocabam eos, tanto recesserunt a facie mea; ipsi Baalim immolabant et simulacris sacrificabant.
Hosea 11 3 Et ego dirigebam gressus Ephraim, portabam eos in brachiis meis, et nescierunt quod curarem eos.
Hosea 11 4 In funiculis humanitatis trahebam eos, in vinculis caritatis; et fui eis, quasi qui elevant infantem ad maxillas suas, et declinavi ad eum, ut vesceretur.
Hosea 11 5 Revertetur in terram Aegypti, et Assur ipse rex eius, quoniam noluerunt converti.
Hosea 11 6 Saeviet gladius in civitatibus eius et consumet garrulos eius et comedet eos propter consilia eorum.
Hosea 11 7 Populus meus pendet ad praevaricandum contra me; vocant eum ad altum, sed simul non erigunt eum.
Hosea 11 8 Quomodo dabo te, Ephraim, tradam te, Israel? Quomodo dabo te sicut Adama, ponam te ut Seboim? Convertitur in me cor meum, simul exardescit miseratio mea.
Hosea 11 9 Non faciam furorem irae meae, non convertar, ut disperdam Ephraim, quoniam Deus ego et non homo, in medio tui Sanctus et non veniam in terrore.
Hosea 11 10 Post Dominum ambulabunt; quasi leo rugiet, quia ipse rugiet, et in tremore accurrent filii ab occidente.
Hosea 11 11 Et avolabunt quasi avis ex Aegypto et quasi columba de terra Assyriae; et collocabo eos in domibus suis, dicit Dominus.
Hosea 12 1 Circumdedit me in fraude Ephraim, et in dolo domus Israel; C Iudas autem, dum adhuc vagatur, est cum Deo et cum Sancto fidelis ” C.
Hosea 12 2 Ephraim pascit ventum et sequitur aestum; tota die mendacium et violentiam multiplicat et foedus cum Assyriis init et oleum in Aegyptum fert.
Hosea 12 3 Iudicium ergo Domini cum Iuda, et visitatio super Iacob; iuxta vias eius et iuxta opera eius reddet ei.
Hosea 12 4 In utero supplantavit fratrem suum et in robore suo luctatus est cum Deo.
Hosea 12 5 Et luctatus est cum angelo et praevaluit; flevit et deprecatus est eum. In Bethel invenit eum et ibi locutus est nobiscum
Hosea 12 6 Dominus, Deus exercituum: Dominus memoriale eius.
Hosea 12 7 “ Et tu ad Deum tuum converteris; caritatem et iudicium custodi et spera in Deo tuo semper ”.
Hosea 12 8 Chanaan, in manu eius statera dolosa, fraudem diligit.
Hosea 12 9 Et dixit Ephraim: “ Verumtamen dives effectus sum, inveni opes mihi, omnes labores mei non invenient mihi iniquitatem, quam peccavi ”.
Hosea 12 10 “ Ego autem Dominus, Deus tuus ex terra Aegypti; adhuc sedere te faciam in tabernaculis, sicut in diebus conventus.
Hosea 12 11 Et loquar ad prophetas et ego visionem multiplicabo et in manu prophetarum proponam similitudines ”.
Hosea 12 12 Si Galaad iniquitas fuerat, prorsus inanes facti sunt; in Galgala bobus immolantes, etiam altaria eorum erunt quasi acervi super sulcos agri.
Hosea 12 13 Fugit Iacob in regionem Aram; et servivit Israel pro uxore et pro uxore custos fuit.
Hosea 12 14 Per prophetam autem eduxit Dominus Israel de Aegypto, et per prophetam custoditus est.
Hosea 12 15 Ad iracundiam provocavit Ephraim amarissime, sed sanguinem eius super eum relinquet et opprobrium eius retribuet ei Dominus suus.
Hosea 13 1 Loquente Ephraim, horror factus est; dux erat in Israel. Et deliquit in Baal et mortuus est.
Hosea 13 2 Et nunc addunt ad peccandum faciuntque sibi conflatile de argento suo, secundum intellegentiam suam simulacra; factura artificum totum est. “ His — ipsi dicunt — immolate! ”. Homines vitulos osculantur.
Hosea 13 3 Idcirco erunt quasi nubes matutina et sicut ros matutinus praeteriens, sicut palea turbine rapta ex area et sicut fumus de fumario.
Hosea 13 4 “ Ego autem Dominus, Deus tuus ex terra Aegypti; et Deum absque me nescies, et salvator non est praeter me.
Hosea 13 5 Ego pavi te in deserto, in terra ardenti solitudinis.
Hosea 13 6 Iuxta pascua sua saturati sunt et saturati elevaverunt cor suum, propterea obliti sunt mei.
Hosea 13 7 Et ego ero eis quasi leaena, sicut pardus iuxta viam insidiabor.
Hosea 13 8 Occurram eis quasi ursa, raptis catulis, et dirumpam claustrum cordis eorum: et consumam eos ibi quasi leo; bestia agri scindet eos.
Hosea 13 9 Perdo te, Israel; quis est auxiliator tuus?
Hosea 13 10 Ubinam est rex tuus, ut salvet te in omnibus urbibus tuis, et iudices tui, de quibus dixisti: “Da mihi regem et principes”?
Hosea 13 11 Do tibi regem in furore meo et aufero in indignatione mea.
Hosea 13 12 Colligata est iniquitas Ephraim, absconditum peccatum eius.
Hosea 13 13 Dolores parturientis venient ei; erit filius non sapiens: suo enim tempore non stabit in ore vulvae.
Hosea 13 14 De manu inferni liberabo eos, de morte redimam eos? Ubi pestilentiae tuae, o mors? Ubi pestis tua, inferne? Consolatio abscondita est ab oculis meis ”.
Hosea 13 15 Dum ipse inter fratres fructificat, veniet ventus urens, ventus Domini de deserto ascendens, et siccabit venas eius et desolabit fontem eius. Ipse diripiet thesaurum, omne vas desiderabile.
Hosea 14 1 Poenas solvet Samaria, quoniam rebellavit contra Deum suum: in gladio peribunt, parvuli eorum elidentur, et praegnantes discindentur.
Hosea 14 2 Convertere, Israel, ad Dominum Deum tuum, quoniam corruisti in iniquitate tua.
Hosea 14 3 Tollite vobiscum verba et convertimini ad Dominum; dicite ei: “ Omnem aufer iniquitatem et accipe bonum, et reddemus fructum labiorum nostrorum.
Hosea 14 4 Assyria non salvabit nos; super equum non ascendemus nec vocabimus ultra: “Deos nostros!” opera manuum nostrarum, quia in te misericordiam consequetur pupillus ”.
Hosea 14 5 “ Sanabo praevaricationem eorum, diligam eos spontanee, quia aversus est furor meus ab eis.
Hosea 14 6 Ero quasi ros pro Israel; germinabit quasi lilium et mittet radices suas ut Libanus.
Hosea 14 7 Expandentur rami eius; et erit quasi oliva gloria eius, et odor eius ut Libani.
Hosea 14 8 Convertentur sedentes in umbra mea, colent triticum et germinabunt quasi vinea; memoriale eius sicut vinum Libani.
Hosea 14 9 Ephraim, quid ei ultra idola? Ego exaudio et respicio in eum. Ego ut abies virens: ex me fructus tuus invenitur ”.
Hosea 14 10 Qui sapiens est, intellegat ista; intellegens sciat haec! Quia rectae viae Domini, et iusti ambulabunt in eis; praevaricatores vero corruent in eis.
Joel 1 1 Verbum Domini, quod factum est ad loel filium Phatuel.
Joel 1 2 Audite hoc, senes, et auribus percipite, omnes habitatores terrae, si factum est istud in diebus vestris aut in diebus patrum vestrorum.
Joel 1 3 Super hoc filiis vestris narrate, et filii vestri filiis suis, et filii eorum generationi alterae.
Joel 1 4 Residuum erucae comedit locusta, et residuum locustae comedit bruchus, et residuum bruchi comedit gryllus.
Joel 1 5 Expergiscimini, ebrii, et flete, et ululate, omnes, qui bibitis vinum, propter mustum, quoniam periit ab ore vestro.
Joel 1 6 Gens enim ascendit super terram meam fortis et innumerabilis; dentes eius ut dentes leonis, et molares leaenae sunt ei.
Joel 1 7 Posuit vineam meam in desertum et ficum meam in lignum confractum; nudans spoliavit eam et proiecit, albi facti sunt rami eius.
Joel 1 8 Plange, quasi virgo accincta sacco super virum pubertatis suae.
Joel 1 9 Periit oblatio et libatio de domo Domini; luxerunt sacerdotes ministri Domini.
Joel 1 10 Depopulata est regio; luxit humus, quoniam devastatum est triticum, defecit mustum, elanguit oleum.
Joel 1 11 Confundemini, agricolae, ululate, vinitores, super frumento et hordeo, quia periit messis agri.
Joel 1 12 Vinea exaruit, et ficus elanguit, malogranatum et palma et malum et omnia ligna agri aruerunt, quia evanuit gaudium a filiis hominum.
Joel 1 13 Accingite vos et plangite, sacerdotes; ululate, ministri altaris. Ingredimini, cubate in sacco, ministri Dei mei, quoniam interiit de domo Dei vestri oblatio et libatio.
Joel 1 14 Sanctificate ieiunium, vocate coetum, congregate senes, omnes habitatores terrae in domum Dei vestri, et clamate ad Dominum:
Joel 1 15 “ Heu diei! Quia prope est dies Domini, et quasi vastitas a potente veniet.
Joel 1 16 Numquid non coram oculis vestris alimenta perierunt, de domo Dei nostri laetitia et exsultatio?”.
Joel 1 17 Computruerunt semina subtus glebas suas, demolita sunt horrea, dissipatae sunt apothecae, eo quod exaruit triticum.
Joel 1 18 Quid ingemuit animal, perterrita sunt armenta boum, quia non est pascua eis? Sed et greges pecorum disperierunt.
Joel 1 19 Ad te, Domine, clamo, quia ignis comedit pascua deserti, et flamma succendit omnia ligna agri.
Joel 1 20 Sed et bestiae agri suspirant ad te, quoniam exsiccati sunt fontes aquarum, et ignis devoravit pascua deserti.
Joel 2 1 Canite tuba in Sion, ululate in monte sancto meo; conturbentur omnes habitatores terrae, quia venit dies Domini, quia prope est.
Joel 2 2 Dies tenebrarum et caliginis, dies nubis et turbinis; quasi aurora expansa super montes populus multus et fortis: similis ei non fuit a principio, et post eum non erit usque in annos generationis et generationis.
Joel 2 3 Ante faciem eius ignis vorat, et post eum exurit flamma. Quasi hortus Eden terra coram eo, et post eum solitudo deserti; neque est quod effugiat eum.
Joel 2 4 Quasi aspectus equorum aspectus eorum, et quasi equites sic current.
Joel 2 5 Sicut sonitus quadrigarum super capita montium exsiliunt, sicut sonitus flammae ignis devorantis stipulam, velut populus fortis praeparatus ad proelium.
Joel 2 6 A facie eius cruciabuntur populi, omnes vultus candentes.
Joel 2 7 Sicut fortes currunt, quasi viri bellatores ascendunt murum; unusquisque in viis suis graditur, et non declinant a semitis suis.
Joel 2 8 Unusquisque fratrem suum non coarctat, singuli in calle suo ambulant, per media tela prorumpunt sine intermissione.
Joel 2 9 Urbem ingrediuntur, in murum discurrunt, domos conscendunt, per fenestras intrant quasi fur.
Joel 2 10 A facie eius contremuit terra, moti sunt caeli, sol et luna obtenebrati sunt, et stellae retraxerunt splendorem suum.
Joel 2 11 Et Dominus dedit vocem suam ante faciem exercitus sui, quia multa sunt nimis castra eius, quia fortia et facientia verbum eius; magnus enim dies Domini et terribilis valde, et quis sustinebit eum?
Joel 2 12 “ Nunc ergo, dicit Dominus, convertimini ad me in toto corde vestro, in ieiunio et in fletu et in planctu;
Joel 2 13 et scindite corda vestra et non vestimenta vestra, et convertimini ad Dominum Deum vestrum, quia benignus et misericors est, patiens et multae misericordiae et placabilis super malitia ”.
Joel 2 14 Quis scit, si convertatur et ignoscat et relinquat post se benedictionem, oblationem et libationem Domino Deo vestro?
Joel 2 15 Canite tuba in Sion, sanctificate ieiunium, vocate coetum; congregate populum, sanctificate conventum, coadunate senes,
Joel 2 16 congregate parvulos et sugentes ubera, egrediatur sponsus de cubili suo, et sponsa de thalamo suo.
Joel 2 17 Inter vestibulum et altare plorent sacerdotes ministri Domini et dicant: “Parce, Domine, populo tuo et ne des hereditatem tuam in opprobrium, ut dominentur eis nationes ”. Quare dicent in populis: “ Ubi est Deus eorum ”?
Joel 2 18 Zelatus est Dominus terram suam et pepercit populo suo.
Joel 2 19 Et respondit Dominus et dixit populo suo: “ Ecce ego mittam vobis frumentum et vinum et oleum, et replebimini eis; et non dabo vos ultra opprobrium in gentibus.
Joel 2 20 Et eum, qui ab aquilone est, procul faciam a vobis et expellam eum in terram inviam et desertam: facies eius contra mare orientale, et extremum eius ad mare occidentale; et ascendet foetor eius, et ascendet putredo eius, quia magna operatus est.
Joel 2 21 Noli timere, terra; exsulta et laetare, quoniam magna Dominus operatus est.
Joel 2 22 Nolite timere, animalia regionis, quia germinaverunt pascua deserti, quia lignum attulit fructum suum, ficus et vinea dederunt divitias suas.
Joel 2 23 Et, filii Sion, exsultate et laetamini in Domino Deo vestro, quia dedit vobis pluviam iustitiae et descendere fecit ad vos imbrem matutinum et serotinum sicut prius.
Joel 2 24 Et implebuntur areae frumento, et redundabunt torcularia vino et oleo;
Joel 2 25 et reddam vobis annos, quos comedit locusta, bruchus et gryllus et eruca, exercitus meus magnus, quem misi in vos.
Joel 2 26 Et comedetis vescentes et saturabimini et laudabitis nomen Domini Dei vestri, qui mirabilia fecit vobiscum; et non confundetur populus meus in sempiternum.
Joel 2 27 Et scietis quia in medio Israel ego sum, et ego Dominus Deus vester, et non est amplius; et non confundetur populus meus in aeternum ”.
Joel 3 1 Et erit post haec: effundam spiritum meum super omnem carnem, et prophetabunt filii vestri et filiae vestrae, senes vestri somnia somniabunt, et iuvenes vestri visiones videbunt;
Joel 3 2 sed et super servos meos et ancillas in diebus illis effundam spiritum meum.
Joel 3 3 Et dabo prodigia in caelo et in terra, sanguinem et ignem et columnas fumi;
Joel 3 4 sol convertetur in tenebras, et luna in sanguinem, antequam veniat dies Domini magnus et horribilis.
Joel 3 5 Et erit: omnis, qui invocaverit nomen Domini, salvus erit, quia in monte Sion et in Ierusalem erit salvatio, sicut dixit Dominus, et in residuis, quos Dominus vocaverit.
Joel 4 1 Quia ecce in diebus illis et in tempore illo, cum convertero sortem Iudae et Ierusalem,
Joel 4 2 congregabo omnes gentes et deducam eas in vallem Iosaphat et disceptabo cum eis ibi super populo meo et hereditate mea Israel, quos disperserunt in nationibus, et terram meam diviserunt.
Joel 4 3 Et super populum meum miserunt sortem; et dederunt puerum pro meretrice et puellam vendiderunt pro vino, ut biberent.
Joel 4 4 Verum quid vobis et mihi, Tyrus et Sidon et omnes termini Philisthaeae? Numquid ultionem vos reddetis mihi? Et si ulciscimini vos contra me, cito velociter reddam ultionem vestram super caput vestrum. 
Joel 4 5 Argentum enim meum et aurum tulistis et pretiosa bona mea intulistis in delubra vestra. 
Joel 4 6 Et filios Iudae et filios Ierusalem vendidistis filiis Graecorum, ut longe faceretis eos de finibus suis.
Joel 4 7 Ecce ego suscitabo eos de loco, in quo vendidistis eos, et reddam ultionem vestram in caput vestrum. 
Joel 4 8 Et vendam filios vestros et filias vestras in manibus filiorum Iudae; et venumdabunt eos Sabaeis, genti longinquae, quia Dominus locutus est.
Joel 4 9 Clamate hoc in gentibus, sanctificate bellum, suscitate robustos; accedant, ascendant omnes viri bellatores.
Joel 4 10 Concidite vomeres vestros in gladios et falces vestras in lanceas; infirmus dicat: “ Fortis ego sum ”.
Joel 4 11 Erumpite et venite, omnes gentes de circuitu, et congregamini ibi! Deduc, Domine, robustos tuos!
Joel 4 12 Consurgant et ascendant gentes in vallem Iosaphat, quia ibi sedebo, ut iudicem omnes gentes in circuitu.
Joel 4 13 Mittite falces, quoniam maturavit messis; venite et premite, quia plenum est torcular: exuberant torcularia, quia magna est malitia eorum.
Joel 4 14 Populi, populi in valle Decisionis, quia iuxta est dies Domini in valle Decisionis.
Joel 4 15 Sol et luna obtenebrati sunt, et stellae retraxerunt splendorem suum.
Joel 4 16 Et Dominus de Sion rugiet et de Ierusalem dabit vocem suam; et movebuntur caeli et terra, et Dominus refugium populo suo et fortitudo filiis Israel.
Joel 4 17 Et scietis quia ego Dominus Deus vester habitans in Sion monte sancto meo; et erit Ierusalem locus sanctus, et alieni non transibunt per eam amplius.
Joel 4 18 Et erit in die illa: stillabunt montes mustum, et colles fluent lacte; et per omnes rivos Iudae ibunt aquae, et fons de domo Domini egredietur et irrigabit torrentem Settim.
Joel 4 19 Aegyptus in desolationem erit, et Idumaea in desertum desolationis, pro eo quod inique egerint in filios Iudae et effuderint sanguinem innocentem in terra eorum.
Joel 4 20 Et Iuda in aeternum habitabitur, et Ierusalem in generationem et generationem;
Joel 4 21 et vindicabo sanguinem eorum, quem non relinquam impunitum; et Dominus commoratur in Sion.
Amos 1 1 Verba Amos, qui fuit in pastori bus de Thecua; quae vidit super Israel in diebus Oziae regis Iudae et in diebus Ieroboam filii Ioas regis Israel, duobus annis ante terraemotum.
Amos 1 2 Et dixit: “ Dominus de Sion rugit et de Ierusalem dat vocem suam; et lugent pascua pastorum, et exsiccatur vertex Carmeli ”.
Amos 1 3 Haec dicit Dominus: “ Super tribus sceleribus Damasci et super quattuor verbum non revocabo: eo quod trituraverint in plaustris ferreis Galaad,
Amos 1 4 mittam ignem in domum Hazael, et devorabit aedes Benadad;
Amos 1 5 conteram vectem Damasci et disperdam habitatorem de Biceataven et tenentem sceptrum de Betheden; et transferetur populus Syriae Cir ”, dicit Dominus.
Amos 1 6 Haec dicit Dominus: “ Super tribus sceleribus Gazae et super quattuor verbum non revocabo: eo quod transtulerint captivitatem perfectam, ut traderent eam in Edom,
Amos 1 7 mittam ignem in murum Gazae, et devorabit aedes eius;
Amos 1 8 disperdam habitatorem de Azoto et tenentem sceptrum de Ascalone; convertam manum meam super Accaron, et peribunt reliqui Philisthinorum ”, dicit Dominus Deus.
Amos 1 9 Haec dicit Dominus: “ Super tribus sceleribus Tyri et super quattuor verbum non revocabo: eo quod tradiderint captivitatem perfectam in Edom et non sint recordati foederis fratrum,
Amos 1 10 mittam ignem in murum Tyri, et devorabit aedes eius ”.
Amos 1 11 Haec dicit Dominus: “ Super tribus sceleribus Edom et super quattuor verbum non revocabo: eo quod persecutus sit in gladio fratrem suum et violaverit misericordiam eius et tenuerit ultra furorem suum et indignationem suam servaverit usque in finem,
Amos 1 12 mittam ignem in Theman, et devorabit aedes Bosrae ”.
Amos 1 13 Haec dicit Dominus: “ Super tribus sceleribus filiorum Ammon et super quattuor verbum non revocabo: eo quod dissecuerint praegnantes Galaad ad dilatandum terminum suum,
Amos 1 14 succendam ignem in muro Rabba, et devorabit aedes eius in ululatu in die belli et in turbine in die procellae;
Amos 1 15 et ibit rex eorum in captivitatem, ipse et principes eius simul ”, dicit Dominus.
Amos 2 1 Haec dicit Dominus: “ Super tribus sceleribus Moab et super quattuor verbum non revocabo: eo quod incenderit ossa regis Edom usque ad cinerem,
Amos 2 2 mittam ignem in Moab, et devorabit aedes Carioth, et morietur in tumultu Moab, in clamore et voce tubae;
Amos 2 3 disperdam iudicem de medio eius et omnes principes eius interficiam cum eo ”, dicit Dominus.
Amos 2 4 Haec dicit Dominus: “ Super tribus sceleribus Iudae et super quattuor verbum non revocabo: eo quod abiecerint legem Domini et mandata eius non custodierint C deceperunt enim eos idola sua, post quae abierant patres eorum C
Amos 2 5 mittam ignem in Iudam, et devorabit aedes Ierusalem ”.
Amos 2 6 Haec dicit Dominus: “ Super tribus sceleribus Israel et super quattuor verbum non revocabo: eo quod vendiderint pro argento iustum et pauperem pro calceamentis;
Amos 2 7 qui contriverint super pulverem terrae capita pauperum et viam humilium declinaverint, et filius ac pater eius iverint ad puellam, ut violarent nomen sanctum meum;
Amos 2 8 et super vestimentis pignoratis accubuerint iuxta omne altare et vinum damnatorum biberint in domo Dei sui.
Amos 2 9 Ego autem exterminaveram Amorraeum a facie eorum, cuius altitudo sicut altitudo cedrorum, et fortitudo quasi quercuum; exterminaveram fructum eius desuper et radices eius subter.
Amos 2 10 Ego ascendere vos feci de terra Aegypti et duxi vos in deserto quadraginta annis, ut possideretis terram Amorraei;
Amos 2 11 et suscitavi de filiis vestris prophetas et de iuvenibus vestris nazaraeos. Numquid non ita est, filii Israel?, dicit Dominus.
Amos 2 12 Et propinastis nazaraeis vinum et prophetis mandastis dicentes: “Ne prophetetis”.
Amos 2 13 Ecce ego comprimam vos ad solum, sicut comprimit plaustrum onustum feno;
Amos 2 14 deerit fuga a veloce, et fortis non firmabit virtutem suam, et robustus non salvabit animam suam;
Amos 2 15 tenens arcum non stabit, et velox pedibus suis non salvabitur; ascensor equi non salvabit animam suam,
Amos 2 16 et fortissimus corde inter robustos nudus fugiet in illa die ”, dicit Dominus.
Amos 3 1 Audite verbum hoc, quod locutus est Dominus super vos, filii Israel, super omnem cognationem, quam eduxi de terra Aegypti, dicens: 
Amos 3 2 “ Tantummodo vos cognovi ex omnibus cognationibus terrae; idcirco visitabo super vos omnes iniquitates vestras.
Amos 3 3 Numquid ambulabunt duo pariter, nisi convenerint?
Amos 3 4 Numquid rugiet leo in saltu, nisi habuerit praedam? Numquid dabit catulus leonis vocem de cubili suo, nisi aliquid apprehenderit?
Amos 3 5 Numquid cadet avis super terram absque laqueo? Numquid laxatur laqueus de terra, antequam quid ceperit?
Amos 3 6 Si clanget tuba in civitate, populus non expavescet? Si erit malum in civitate, nonne Dominus fecit?
Amos 3 7 Nihil enim faciet Dominus Deus, nisi revelaverit secretum suum ad servos suos prophetas.
Amos 3 8 Leo rugit, quis non timebit? Dominus Deus locutus est, quis non prophetabit?
Amos 3 9 Auditum facite in aedibus Assyriae et in aedibus terrae Aegypti et dicite: “Congregamini super montes Samariae”; et videte insanias multas in medio eius et oppressos in sinu eius.
Amos 3 10 Et nescierunt facere rectum, dicit Dominus, thesaurizantes violentiam et rapinas in aedibus suis ”.
Amos 3 11 Propterea haec dicit Dominus Deus: “ Inimicus circumdabit terram, et detrahetur ex te fortitudo tua, et diripientur aedes tuae ”.
Amos 3 12 Haec dicit Dominus: “ Quomodo si eruat pastor de ore leonis duo crura aut extremum auriculae, sic eruentur filii Israel, qui habitant in Samaria, in margine lectuli et in Damasci grabato.
Amos 3 13 Audite et contestamini in domo Iacob, dicit Dominus, Deus exercituum:
Amos 3 14 In die cum visitavero praevaricationes Israel, super eum visitabo et super altaria Bethel, et amputabuntur cornua altaris et cadent in terram;
Amos 3 15 et percutiam domum hiemalem cum domo aestiva, et peribunt domus eburneae, et dissipabuntur aedes magnae ”, dicit Dominus.
Amos 4 1 Audite verbum hoc, vaccae Basan, quae estis in monte Samariae, quae opprimitis egenos et vexatis pauperes, quae dicitis dominis vestris: “ Affer, ut bibamus ”.
Amos 4 2 Iuravit Dominus Deus in sanctitate sua: “ Ecce dies venient super vos, et levabunt vos in contis et posteros vestros in hamis piscatoriis;
Amos 4 3 et per aperturas exibitis altera contra alteram et proiciemini in Armon ”, dicit Dominus.
Amos 4 4 “ Venite in Bethel et impie agite, ad Galgalam et multiplicate praevaricationem; et offerte mane victimas vestras, tribus diebus decimas vestras,
Amos 4 5 et sacrificate de fermentato laudem et vocate voluntarias oblationes et annuntiate; sic enim diligitis, filii Israel ”, dicit Dominus Deus.
Amos 4 6 “ Unde et ego dedi vobis vacuitatem dentium in cunctis urbibus vestris et indigentiam panis in omnibus locis vestris; et non estis reversi ad me ”, dicit Dominus.
Amos 4 7 “ Ego quoque prohibui a vobis imbrem, cum adhuc tres menses superessent usque ad messem; et plui super unam civitatem et super alteram civitatem non plui: pars una compluta est, et pars, super quam non plui, aruit. 
Amos 4 8 Tunc fugiebant duae, tres civitates ad unam civitatem, ut biberent aquam, et non satiabantur; sed non redistis ad me ”, dicit Dominus.
Amos 4 9 “ Percussi vos in vento urente et in aurugine; multitudinem hortorum vestrorum et vinearum vestrarum, ficeta vestra et oliveta vestra comedit eruca; sed non redistis ad me ”, dicit Dominus.
Amos 4 10 “ Misi in vos pestem sicut pestem Aegypti, percussi in gladio iuvenes vestros, captis equis vestris; et ascendere feci putredinem castrorum vestrorum in nares vestras; sed non redistis ad me ”, dicit Dominus.
Amos 4 11 “ Subverti vos, sicut subvertit Deus Sodomam et Gomorram, et facti estis quasi torris raptus ab incendio; sed non redistis ad me ”, dicit Dominus.
Amos 4 12 Quapropter haec faciam tibi, Israel, et quia haec faciam tibi, praeparare in occursum Dei tui, Israel;
Amos 4 13 quia ecce formans montes et creans ventum et annuntians homini cogitationem eius, faciens auroram et tenebras et gradiens super excelsa terrae; Dominus, Deus exercituum, nomen eius.
Amos 5 1 Audite verbum istud, quod ego levo super vos, planctum, domus Israel:
Amos 5 2 Cecidit, non adiciet ut resurgat virgo Israel; proiecta est in terram suam, non est qui suscitet eam.
Amos 5 3 Quia haec dicit Dominus Deus: “ Urbs, de qua egrediebantur mille, relinquentur in ea centum; et de qua egrediebantur centum, relinquentur in ea decem pro domo Israel ”.
Amos 5 4 Quia haec dicit Dominus domui Israel: “ Quaerite me et vivetis;
Amos 5 5 et nolite quaerere Bethel et in Galgalam nolite intrare et in Bersabee nolite transire, quia Galgala captiva ducetur, et Bethel erit iniquitas ”.
Amos 5 6 Quaerite Dominum et vivite; ne forte invadat sicut ignis domum Ioseph, et devoret, et non sit qui exstinguat Bethel.
Amos 5 7 Qui convertunt in absinthium iudicium et iustitiam in terram deiciunt.
Amos 5 8 Qui facit stellas Pliadis et Orionem et convertit in mane tenebras et diem in noctem obscurat; qui vocat aquas maris et effundit eas super faciem terrae; Dominus nomen eius.
Amos 5 9 Qui micare facit vastitatem super robustum et vastitatem super arcem affert.
Amos 5 10 Odio habuerunt corripientem in porta et loquentem perfecte abominati sunt.
Amos 5 11 Idcirco, pro eo quod conculcastis pauperem et portionem frumenti abstulistis ab eo, domos quadro lapide aedificastis et non habitabitis in eis, vineas plantastis amantissimas et non bibetis vinum earum.
Amos 5 12 Quia cognovi multa scelera vestra et fortia peccata vestra, opprimentes iustum, accipientes munus et pauperes deprimentes in porta.
Amos 5 13 Ideo prudens in tempore illo tacet, quia tempus malum est.
Amos 5 14 Quaerite bonum et non malum, ut vivatis, ita ut sit Dominus, Deus exercituum, vobiscum, sicut dixistis.
Amos 5 15 Odite malum et diligite bonum et constituite in porta iudicium, si forte misereatur Dominus, Deus exercituum, reliquiis Ioseph.
Amos 5 16 Propterea haec dicit Dominus, Deus exercituum, dominator: “ In omnibus plateis planctus, et in cunctis viis dicetur: “Vae, vae!”; et vocabunt agricolam ad luctum et ad planctum eos, qui sciunt lamentationem.
Amos 5 17 Et in omnibus vineis erit luctus, quia pertransibo in medio tui ”, dicit Dominus.
Amos 5 18 Vae desiderantibus diem Domini! Ad quid vobis dies Domini? Tenebrae et non lux.
Amos 5 19 Quomodo si fugiat vir a facie leonis, et occurrat ei ursus; et ingrediatur domum et innitatur manu sua super parietem, et mordeat eum coluber.
Amos 5 20 Numquid non tenebrae dies Domini et non lux? Et caligo sine splendore in ea?
Amos 5 21 “ Odi, proieci festivitates vestras et non delector coetibus vestris.
Amos 5 22 Quod si obtuleritis mihi holocautomata, oblationes vestras non suscipiam et sacrificia pinguium vestrorum non respiciam.
Amos 5 23 Aufer a me tumultum carminum tuorum, et canticum lyrarum tuarum non audiam.
Amos 5 24 Et affluat quasi aqua iudicium, et iustitia quasi torrens perennis.
Amos 5 25 Numquid hostias et oblationes obtulistis mihi in deserto quadraginta annis, domus Israel?
Amos 5 26 Et portastis Saccut regem vestrum, et Caivan, imagines vestras, sidus deorum vestrorum, quae fecistis vobis.
Amos 5 27 Et migrare vos faciam trans Damascum ”, dicit Dominus; Deus exercituum nomen eius.
Amos 6 1 Vae, qui tranquilli sunt in Sion et confidunt in monte Samariae; designati primitiae populorum, ad quos venit domus Israel!
Amos 6 2 Transite in Chalanne et videte; et ite inde in Emath magnam et descendite in Geth Palaestinorum. Numquid meliores regnis istis vos, aut latior terminus eorum termino vestro est?
Amos 6 3 Qui removetis diem malum et appropinquare facitis solium violentiae.
Amos 6 4 Qui dormiunt in lectis eburneis, recumbentes in stratis suis, comedentes agnos de grege et vitulos de medio armenti;
Amos 6 5 canentes ad vocem psalterii, sicut David excogitant sibi vasa cantici;
Amos 6 6 bibentes vinum in phialis, optimis unguentis delibuti, et non sunt contristati super ruina Ioseph.
Amos 6 7 Quapropter nunc migrabunt in capite transmigrantium, et auferetur factio lascivientium.
Amos 6 8 Iuravit Dominus Deus in anima sua, dicit Dominus, Deus exercituum: “ Detestor ego superbiam Iacob et domos eius odi et tradam civitatem et plenitudinem eius ”.
Amos 6 9 Quod si reliqui fuerint decem viri in domo una, et ipsi morientur;
Amos 6 10 et tollet eum propinquus suus et comburet eum, ut efferat ossa de domo, et dicet ei, qui in penetralibus domus est: “ Numquid adhuc est penes te? ”. Et respondebit: “Non est”; et dicet ei: “Tace!”; non est qui recordetur nominis Domini.
Amos 6 11 Quia ecce Dominus mandat et percutiet domum maiorem ruinis et domum minorem scissionibus.
Amos 6 12 Numquid currunt in petris equi, aut aratur mare in bobus, quoniam convertistis in venenum iudicium et fructum iustitiae in absinthium?
Amos 6 13 Qui laetantur pro Lodabar, qui dicunt: “ Numquid non in fortitudine nostra cepimus nobis Carnaim? ”.
Amos 6 14 “ Ecce enim suscitabo super vos, domus Israel, dicit Dominus, Deus exercituum, gentem; et oppriment vos ab introitu Emath usque ad torrentem Arabae ”.
Amos 7 1 Haec ostendit mihi Dominus Deus: et ecce, ipse formabat lo custas in principio, cum germinarent serotinae fruges; et ecce fruges serotinae post fruges demessas regis. 
Amos 7 2 Et factum est, cum consummasset comedere herbam terrae, dixi: “Domine Deus, propitius esto, obsecro; quomodo stabit Iacob, quia parvulus est? ”. 
Amos 7 3 Misertus est Dominus super hoc. “ Non erit ”, dixit Dominus Deus.
Amos 7 4 Haec ostendit mihi Dominus Deus: et ecce, vocabat ad iudicium per ignem Dominus Deus, et devoravit abyssum magnam et comedit simul partem. 
Amos 7 5 Et dixi: “ Domine Deus, quiesce, obsecro; quomodo stabit Iacob, quia parvulus est? ”. 
Amos 7 6 Misertus est Dominus super hoc. “ Sed et istud non erit ”, dicit Dominus Deus.
Amos 7 7 Haec ostendit mihi Dominus Deus: ecce vir stans super murum litum, et in manu eius trulla caementarii. 
Amos 7 8 Et dixit Dominus ad me: “ Quid tu vides, Amos? ”. Et dixi: “ Trullam caementarii ”. Et dixit Dominus: “Ecce ego ponam trullam in medio populi mei Israel; non adiciam ultra ignoscere ei. 
Amos 7 9 Et demolientur excelsa Isaac, et sanctuaria Israel desolabuntur, et consurgam super domum Ieroboam in gladio ”.
Amos 7 10 Et misit Amasias sacerdos Bethel ad Ieroboam regem Israel dicens: “ Conspiravit contra te Amos in medio domus Israel; non poterit terra sustinere universos sermones eius. 
Amos 7 11 Haec enim dicit Amos: “In gladio morietur Ieroboam, et Israel captivus migrabit de terra sua” ”. 
Amos 7 12 Et dixit Amasias ad Amos: “ Qui vides, gradere. Fuge in terram Iudae et comede ibi panem et prophetabis ibi; 
Amos 7 13 et in Bethel non adicies ultra ut prophetes, quia sanctuarium regis est, et domus regni est ”. 
Amos 7 14 Responditque Amos et dixit ad Amasiam: “ Non sum propheta et non sum filius prophetae; sed armentarius ego sum, vellicans sycomoros.
Amos 7 15 Et tulit me Dominus, cum sequerer gregem, et dixit Dominus ad me: “Vade, propheta ad populum meum Israel”.
Amos 7 16 Et nunc audi verbum Domini. Tu dicis: “Non prophetabis super Israel et non stillabis verba super domum Isaac”. 
Amos 7 17 Propter hoc haec dicit Dominus: “Uxor tua in civitate fornicabitur, et filii tui et filiae tuae in gladio cadent, et humus tua funiculo metietur; et tu in terra polluta morieris, et Israel captivus migrabit de terra sua” ”.
Amos 8 1 Haec ostendit mihi Dominus Deus: et ecce canistrum pomorum.
Amos 8 2 Et dixit: “ Quid tu vides, Amos? ”. Et dixi: “ Canistrum pomorum ”. Et dixit Dominus ad me: “ Venit finis super populum meum Israel; non adiciam ultra ignoscere ei.
Amos 8 3 Et lugent cantatrices palatii in die illa, dicit Dominus Deus; multa erunt cadavera, in omni loco proicientur: silentium.
Amos 8 4 Audite hoc, qui conteritis pauperem et deficere facitis egenos terrae,
Amos 8 5 dicentes: “Quando transibit neomenia, et venumdabimus merces? Et sabbatum, et aperiemus frumentum, ut imminuamus mensuram et augeamus siclum et supponamus stateras dolosas,
Amos 8 6 ut possideamus in argento egenos et pauperem pro calceamentis et quisquilias frumenti vendamus?””.
Amos 8 7 Iuravit Dominus in superbia Iacob: “ Non obliviscar in perpetuum omnia opera eorum.
Amos 8 8 Numquid super isto non commovebitur terra, et lugebit omnis habitator eius, et ascendet quasi fluvius universa, fervebit et decrescet quasi flumen Aegypti?
Amos 8 9 Et erit: in die illa, dicit Dominus Deus, occidere faciam solem in meridie et tenebrescere faciam terram in die luminis
Amos 8 10 et convertam festivitates vestras in luctum et omnia cantica vestra in planctum; et inducam super omnes lumbos saccum et super omne caput calvitium; et ponam eam quasi luctum unigeniti et novissima eius quasi diem amarum.
Amos 8 11 Ecce dies veniunt, dicit Dominus, et mittam famem in terram; non famem panis neque sitim aquae, sed audiendi verbum Domini ”.
Amos 8 12 Et fugient a mari usque ad mare; et ab aquilone usque ad orientem circuibunt, quaerentes verbum Domini, et non invenient.
Amos 8 13 In die illa deficient virgines pulchrae et adulescentes in siti.
Amos 8 14 Qui iurant in delicto Samariae et dicunt: “ Vivit Deus tuus, Dan! ” et “ Vivit via, Bersabee! ”, et cadent et non resurgent ultra.
Amos 9 1 Vidi Dominum stantem super altare, et dixit: “Percute capitellum, et commoveantur superliminaria; frange eos in capite omnes, et novissimum eorum in gladio interficiam; non fugiet ex eis fugitivus, et non salvabitur superstes eis.
Amos 9 2 Si descenderint usque ad infernum, inde manus mea educet eos; et si ascenderint usque in caelum, inde detraham eos.
Amos 9 3 Et si absconditi fuerint in vertice Carmeli, inde quaeram et auferam eos; et si celaverint se ab oculis meis in profundo maris, ibi mandabo serpenti, et mordebit eos;
Amos 9 4 et si abierint in captivitatem coram inimicis suis, ibi mandabo gladio, et occidet eos, et ponam oculos meos super eos in malum et non in bonum ”.
Amos 9 5 Et Dominus, Deus exercituum, qui tangit terram, et tabescet. Et lugebunt omnes habitantes in ea; et ascendet sicut fluvius ea omnis et decrescet sicut flumen Aegypti.
Amos 9 6 Qui aedificat in caelo ascensus suos et cameram suam super terram fundat, qui vocat aquas maris et effundit eas super faciem terrae; Dominus nomen eius.
Amos 9 7 “ Numquid non ut filii Aethiopum vos estis mihi, filii Israel?, ait Dominus. Numquid non Israel ascendere feci de terra Aegypti et Philisthim de Caphtor et Syros de Cir?
Amos 9 8 Ecce oculi Domini Dei super regnum peccans, et conteram illud a facie terrae; verumtamen conterens non conteram domum Iacob, dicit Dominus.
Amos 9 9 Ecce enim mandabo ego et concutiam in omnibus gentibus domum Israel, sicut concutitur triticum in cribro, et non cadet lapillus super terram.
Amos 9 10 In gladio morientur omnes peccatores populi mei, qui dicunt: “Non appropinquabit et non veniet super nos malum”.
Amos 9 11 In die illa suscitabo tabernaculum David, quod cecidit, et reaedificabo rupturas eius; et ea, quae corruerant, instaurabo et reaedificabo illud sicut diebus antiquis,
Amos 9 12 ut possideant reliquias Edom et omnes nationes, super quas invocatum est nomen meum, dicit Dominus, qui faciet haec.
Amos 9 13 Ecce dies veniunt, dicit Dominus, et comprehendet arator messorem, et calcator uvae mittentem semen; et stillabunt montes mustum, et omnes colles liquefient.
Amos 9 14 Et convertam captivitatem populi mei Israel; et aedificabunt civitates vastatas et inhabitabunt et plantabunt vineas et bibent vinum earum et facient hortos et comedent fructus eorum.
Amos 9 15 Et plantabo eos super humum suam, et non evellentur ultra de terra sua, quam dedi eis ”, dicit Dominus Deus tuus.
Obadiah 1 1 Visio Abdiae. Haec dicit Dominus Deus ad Edom. Auditum audivimus a Domino, et legatus ad gentes missus est: “ Surgite, et consurgamus adversus eum in proelium! ”.
Obadiah 1 2 “ Ecce parvulum te dabo in gentibus, contemptibilis tu es valde.
Obadiah 1 3 Superbia cordis tui decepit te habitantem in scissuris petrae, exaltantem solium suum; qui dicit in corde suo: “Quis detrahet me in terram?”.
Obadiah 1 4 Si exaltatus fueris ut aquila et si inter sidera posueris nidum tuum, inde detraham te ”, dicit Dominus.
Obadiah 1 5 Si fures introissent ad te, si latrones per noctem, quomodo periisses! Nonne furati essent sufficientia sibi? Si vindemiatores introissent ad te, nonne racemos tantum reliquissent?
Obadiah 1 6 Quomodo scrutati sunt Esau? Investigaverunt abscondita eius.
Obadiah 1 7 Usque ad terminum eiecerunt te, omnes viri foederis tui deceperunt te, invaluerunt adversum te viri pacis tuae; qui comedunt tecum, ponent insidias subter te. Non est prudentia in eo.
Obadiah 1 8 “ Numquid non in die illa, dicit Dominus, perdam sapientes de Edom et prudentiam de monte Esau?
Obadiah 1 9 Et timebunt fortes tui Theman, ut intereat omnis vir de monte Esau.
Obadiah 1 10 Propter interfectionem et propter iniquitatem in fratrem tuum Iacob operiet te confusio, et peribis in aeternum.
Obadiah 1 11 In die cum stares ex adverso, quando capiebant alieni exercitum eius, et extranei ingrediebantur portas eius et super Ierusalem mittebant sortem, tu quoque eras quasi unus ex eis ”. 
Obadiah 1 12 Et non respicies diem fratris tui, diem calamitatis eius; et non laetaberis super filios Iudae in die perditionis eorum; et non magnificabis os tuum in die angustiae.
Obadiah 1 13 Neque ingredieris portam populi mei in die ruinae eorum; neque respicies et tu malum eius in die vastitatis illius et non mittes manum in opes eius in die vastitatis illius;
Obadiah 1 14 neque stabis in exitibus, ut interficias eos, qui fugerint, et non trades reliquos eius in die tribulationis.
Obadiah 1 15 Quoniam iuxta est dies Domini super omnes gentes: sicut fecisti, fiet tibi, retributio tua convertetur in caput tuum.
Obadiah 1 16 Quomodo enim bibistis super montem sanctum meum, bibent omnes gentes iugiter; et bibent et absorbebunt et erunt quasi non fuerint.
Obadiah 1 17 Et in monte Sion erit salvatio, et erit sanctum; et possidebit domus Iacob eos, qui se possederant.
Obadiah 1 18 Et erit domus Iacob ignis, et domus Ioseph flamma, et domus Esau stipula; et succendentur in eis, et devorabunt eos, et non erunt reliquiae domus Esau, quia Dominus locutus est.
Obadiah 1 19 Et hereditabunt austrum, montem Esau, et Sephelam Philisthim; et possidebunt regionem Ephraim et regionem Samariae, et Beniamin possidebit Galaad;
Obadiah 1 20 et transmigratio prima filiorum Israel possidebit terram Chananaeorum usque ad Sareptam; et transmigratio Ierusalem, quae in Sapharad est, possidebit civitates austri.
Obadiah 1 21 Et ascendent salvatores in montem Sion iudicare montem Esau, et erit Domino regnum.
Jonah 1 1 Et factum est verbum Domini ad Ionam filium Amathi dicens: 
Jonah 1 2 “ Surge et vade in Nineven civitatem grandem et praedica in ea, quia ascendit malitia eius coram me ”. 
Jonah 1 3 Et surrexit Ionas, ut fugeret in Tharsis a facie Domini; et descendit Ioppen et invenit navem euntem in Tharsis et dedit naulum eius et descendit in eam, ut iret cum eis in Tharsis a facie Domini.
Jonah 1 4 Dominus autem misit ventum magnum in mare, et facta est tempestas magna in mari, et navis periclitabatur conteri. 
Jonah 1 5 Et timuerunt nautae et clamaverunt unusquisque ad deum suum et miserunt vasa, quae erant in navi, in mare, ut alleviaretur ab eis. Ionas autem descenderat ad interiora navis et, cum recubuisset, dormiebat sopore gravi. 
Jonah 1 6 Et accessit ad eum gubernator et dixit ei: “ Quid? Tu sopore deprimeris? Surge, invoca Deum tuum, si forte recogitet Deus de nobis, et non pereamus ”.
Jonah 1 7 Et dixit unusquisque ad collegam suum: “ Venite, et mittamus sortes, ut sciamus quare hoc malum sit nobis ”. Et miserunt sortes, et cecidit sors super Ionam. 
Jonah 1 8 Et dixerunt ad eum: “ Indica nobis cuius causa malum istud sit nobis. Quod est opus tuum, et unde venis? Quae terra tua, et ex quo populo es tu? ”. 
Jonah 1 9 Et dixit ad eos: “ Hebraeus ego sum et Dominum, Deum caeli, ego timeo, qui fecit mare et aridam ”. 
Jonah 1 10 Et timuerunt viri timore magno et dixerunt ad eum: “ Quid hoc fecisti? ”. Cognoverant enim viri quod a facie Domini fugeret, quia indicaverat eis.
Jonah 1 11 Et dixerunt ad eum: “ Quid faciemus tibi, ut conticescat mare a nobis? ”. Mare enim magis ac magis intumescebat. 
Jonah 1 12 Et dixit ad eos: “ Tollite me et mittite in mare, et cessabit mare a vobis; scio enim ego quoniam propter me tempestas haec grandis super vos ”.
Jonah 1 13 Et remigabant viri, ut reverterentur ad aridam; et non valebant, quia mare magis intumescebat super eos. 
Jonah 1 14 Et clamaverunt ad Dominum et dixerunt: “ Quaesumus, Domine, ne pereamus in anima viri istius, et ne des super nos sanguinem innocentem; quia tu, Domine, sicut voluisti, fecisti ”. 
Jonah 1 15 Et tulerunt Ionam et miserunt in mare; et stetit mare a fervore suo. 
Jonah 1 16 Et timuerunt viri timore magno Dominum et immolaverunt hostias Domino et voverunt vota.
Jonah 2 1 Et praeparavit Dominus piscem grandem, ut deglutiret Ionam; et erat Ionas in ventre piscis tribus diebus et tribus noctibus.
Jonah 2 2 Et oravit Ionas ad Dominum Deum suum de ventre piscis 
Jonah 2 3 et dixit: “ Clamavi de tribulatione mea ad Dominum, et respondit mihi; de ventre inferi clamavi, et exaudisti vocem meam.
Jonah 2 4 Et proiecisti me in profundum in corde maris, et flumen circumdedit me; omnes gurgites tui et fluctus tui super me transierunt.
Jonah 2 5 Et ego dixi: “Abiectus sum a conspectu oculorum tuorum; verumtamen rursus videbo templum sanctum tuum”.
Jonah 2 6 Circumdederunt me aquae usque ad guttur, abyssus vallavit me, iuncus alligatus est capiti meo.
Jonah 2 7 Ad extrema montium descendi, terrae vectes concluserunt me in aeternum, sed eduxisti de fovea vitam meam, Domine Deus meus.
Jonah 2 8 Cum angustiaretur in me anima mea, Domini recordatus sum, et venit ad te oratio mea, ad templum sanctum tuum.
Jonah 2 9 Qui colunt idola vana, pietatem suam derelinquunt;
Jonah 2 10 ego autem in voce laudis immolabo tibi, quaecumque vovi, reddam; salus Domini est ”.
Jonah 2 11 Et dixit Dominus pisci, et evomuit Ionam in aridam.
Jonah 3 1 Et factum est verbum Domini ad Ionam secundo dicens:
Jonah 3 2 “ Surge, vade in Nineven civitatem magnam et praedica in ea praedicationem, quam ego loquor ad te ”. 
Jonah 3 3 Et surrexit Ionas et abiit in Nineven iuxta verbum Domini. Et Nineve erat civitas magna coram Deo, itinere trium dierum. 
Jonah 3 4 Et coepit Ionas introire in civitatem itinere diei unius; et clamavit et dixit: “ Adhuc quadraginta dies, et Nineve subvertetur ”.
Jonah 3 5 Et crediderunt viri Ninevitae in Deo; et praedicaverunt ieiunium et vestiti sunt saccis a maiore usque ad minorem. 
Jonah 3 6 Et pervenit verbum ad regem Nineve; et surrexit de solio suo et abiecit pallium suum a se et indutus est sacco et sedit in cinere. 
Jonah 3 7 Et clamavit et dixit in Nineve decreto regis et principum eius dicens: “ Homines et iumenta et boves et pecora non gustent quidquam nec pascantur et aquam non bibant; 
Jonah 3 8 et operiantur saccis homines et iumenta et clament ad Deum in fortitudine, et convertatur vir a via sua mala et a violentia, quae est in manibus eorum. 
Jonah 3 9 Quis scit si convertatur et ignoscat Deus et revertatur a furore irae suae, et non peribimus? ”.
Jonah 3 10 Et vidit Deus opera eorum, quia conversi sunt de via sua mala; et misertus est Deus super malum, quod lo cutus fuerat ut faceret eis, et non fecit. 
Jonah 4 1 Et afflictus est Ionas afflictione magna et iratus est; 
Jonah 4 2 et oravit ad Dominum et dixit: “ Obsecro, Domine, numquid non hoc est verbum meum, cum adhuc essem in terra mea? Propter hoc praeoccupavi ut fugerem in Tharsis. Sciebam enim quia tu Deus clemens et misericors es, longanimis et multae miserationis et ignoscens super malitia. 
Jonah 4 3 Et nunc, Domine, tolle, quaeso, animam meam a me, quia melior est mihi mors quam vita”. 
Jonah 4 4 Et dixit Dominus: “ Putasne bene irasceris tu? ”.
Jonah 4 5 Et egressus est Ionas de civitate et sedit contra orientem civitatis et fecit sibimet umbraculum ibi et sedebat subter illud in umbra, donec videret quid accideret in civitate. 
Jonah 4 6 Et praeparavit Dominus Deus hederam, et ascendit super Ionam, ut esset umbra super caput eius et protegeret eum ab afflictione sua. Et laetatus est Ionas super hedera laetitia magna.
Jonah 4 7 Et paravit Deus vermem, cum surgeret aurora in crastinum, et percussit hederam, quae exaruit. 
Jonah 4 8 Et, cum ortus fuisset sol, praecepit Deus vento orientali calido; et percussit sol super caput Ionae, et elanguit; et petivit animae suae, ut moreretur, et dixit: “ Melius est mihi mori quam vivere ”
Jonah 4 9 Et dixit Deus ad Ionam: “ Putasne bene irasceris tu super hedera? ”. Et dixit: “ Bene irascor ego usque ad mortem ”. 
Jonah 4 10 Et dixit Dominus: “ Tu doles super hederam, in qua non laborasti neque fecisti, ut cresceret, quae sub una nocte nata est et sub una nocte periit. 
Jonah 4 11 Et ego non parcam Nineve civitati magnae, in qua sunt plus quam centum viginti milia hominum, qui nesciunt quid sit inter dexteram et sinistram suam, et iumenta multa? ”.
Micah 1 1 Verbum Domini, quod factum est ad Michaeam Morasthiten in diebus Ioatham, Achaz, Ezechiae regum Iudae, quod vidit super Samariam et Ierusalem.
Micah 1 2 Audite, populi omnes, et attendat terra et plenitudo eius; et sit Dominus Deus vobis in testem, Dominus de templo sancto suo.
Micah 1 3 Quia ecce Dominus egreditur de loco suo et descendet et calcabit super excelsa terrae;
Micah 1 4 et liquescent montes subtus eum, et valles scindentur sicut cera a facie ignis, sicut aquae, quae decurrunt in praeceps.
Micah 1 5 In scelere Iacob omne istud et in peccatis domus Israel. Quod scelus Iacob? Nonne Samaria? Et quae excelsa Iudae? Nonne Ierusalem?
Micah 1 6 Et ponam Samariam in acervum lapidum, in agrum, ubi plantatur vinea; et detraham in vallem lapides eius et fundamenta eius revelabo.
Micah 1 7 Et omnia sculptilia eius concidentur, et omnes mercedes eius comburentur igne, et omnia idola eius ponam in perditionem, quia de mercedibus meretricis congregata sunt et usque ad mercedem meretricis revertentur.
Micah 1 8 Super hoc plangam et ululabo; vadam spoliatus et nudus, faciam planctum velut thoum et luctum quasi struthionum,
Micah 1 9 quia desperata est plaga eius, quia venit usque ad Iudam, tetigit portam populi mei usque ad Ierusalem.
Micah 1 10 In Geth nolite annuntiare, lacrimis ne ploretis, in Bethleaphra in pulvere volutamini.
Micah 1 11 Et transite vobis, habitatores Saphir, confusi ignominia; non sunt egressi habitatores Saanan. Planctus Bethesel auferet a vobis mansionem suam.
Micah 1 12 Profecto trement de bono habitatores Maroth, quia descendit malum a Domino in portam Ierusalem.
Micah 1 13 Iungite quadrigae equos, habitatores Lachis; principium peccati est filiae Sion, quia in te inventa sunt scelera Israel.
Micah 1 14 Propterea dabis dimissionem super Moresethgeth. Domus Achzib in deceptionem regibus Israel.
Micah 1 15 Adhuc expugnatorem adducam tibi, quae habitas in Maresa; usque Odollam veniet gloria Israel.
Micah 1 16 Decalvare et tondere super filios deliciarum tuarum; dilata calvitium tuum sicut aquila, quoniam captivi ducti sunt ex te.
Micah 2 1 Vae, qui cogitant iniquitatem et operantur malum in cubilibus suis! In luce matutina faciunt illud, quoniam est in potestate manus eorum.
Micah 2 2 Concupiscunt agros, et violenter tollunt, domos, et rapiunt. Et opprimunt virum et domum eius, hominem et hereditatem eius.
Micah 2 3 Idcirco haec dicit Dominus: “ Ecce ego cogito super familiam istam malum, unde non auferetis colla vestra; et non ambulabitis erecti, quoniam tempus pessimum est.
Micah 2 4 In die illa sumetur super vos parabola, et assumetur lamentum dicentium: “Depopulatione vastati sumus; pars populi mei commutatur, quam nemo ei restituet; infideli regiones nostrae dividuntur”.
Micah 2 5 Propter hoc non erit tibi mittens funiculum sortis in coetu Domini ”.
Micah 2 6 “ Ne vaticinemini! ”. “ Vaticinentur, non vaticinentur de his, non cedet confusio! ”.
Micah 2 7 Numquid maledicta est domus Iacob? Numquid abbreviatus est spiritus Domini, aut tales sunt actiones eius? Nonne verba eius bona sunt cum eo, qui recte graditur?
Micah 2 8 Vos autem contra populum meum ut adversarium consurgitis. Desuper tunica pallium tollitis ei; qui transibant fiducialiter, fiunt quasi bello capti.
Micah 2 9 Mulieres populi mei eicitis de domo deliciarum suarum; a parvulis earum aufertis decorem meum in perpetuum.
Micah 2 10 “ Surgite et ite, quia non habetis hic requiem! ”. Propter immunditiam peribitis perditione pessima.
Micah 2 11 Si esset vir vento excitatus et mendacium loqueretur: “ Vaticinabor tibi de vino et sicera ”, hic esset vates populi istius.
Micah 2 12 Congregatione congregabo, Iacob, totum te; in unum conducam reliquias Israel, pariter ponam illum quasi gregem in ovili, quasi pecus in medio pascuae; et tumultuabuntur a multitudine hominum.
Micah 2 13 Ascendet enim pandens iter ante eos; erumpent et transibunt portam, egredientur per eam. Et transibit rex eorum coram eis, et Dominus in capite eorum.
Micah 3 1 Et dixi: “ Audite, principes Iacob et duces domus Israel: Numquid non vestrum est scire iudicium? ”.
Micah 3 2 Sed odio habetis bonum et diligitis malum. Violenter tollitis pelles eorum desuper eos et carnem eorum desuper ossibus eorum.
Micah 3 3 Qui comedunt carnem populi mei et pellem eorum desuper excoriant; et ossa eorum confringunt et secant sicut carnem assam in lebete et quasi carnem in medio ollae.
Micah 3 4 Tunc clamabunt ad Dominum, et non exaudiet eos et abscondet faciem suam ab eis in tempore illo, sicut pessima fecerunt opera sua.
Micah 3 5 Haec dicit Dominus super prophetas, qui seducunt populum meum, qui cum habent, quid mordeant dentibus suis, praedicant pacem; et, si quis non dederit in ore eorum quippiam, sanctificant super eum proelium.
Micah 3 6 Propterea nox vobis sine visione erit, et tenebrae vobis sine divinatione; et occumbet sol super prophetas, et obtenebrabitur super eos dies.
Micah 3 7 Et confundentur videntes, et confundentur divini, et operient labia sua omnes, quia non est responsum Dei.
Micah 3 8 Verumtamen ego repletus sum fortitudine spiritus Domini, iudicio et virtute, ut annuntiem Iacob scelus suum et Israel peccatum suum.
Micah 3 9 Audite hoc, principes domus Iacob et iudices domus Israel, qui abominamini iudicium et omnia recta pervertitis,
Micah 3 10 qui aedificatis Sion in sanguinibus et Ierusalem in iniquitate.
Micah 3 11 Principes eius in muneribus iudicant, et sacerdotes eius in mercede docent, et prophetae eius in pecunia divinant; et super Dominum requiescunt dicentes: “ Numquid non Dominus in medio nostrum? Non venient super nos mala ”.
Micah 3 12 Propter hoc causa vestri Sion quasi ager arabitur, et Ierusalem quasi acervus lapidum erit, et mons templi in excelsa silvarum.
Micah 4 1 Et erit in novissimis diebus: Erit mons domus Domini praeparatus in vertice montium et sublimis super colles; et fluent ad eum populi.
Micah 4 2 Et properabunt gentes multae et dicent: “ Venite, ascendamus ad montem Domini et ad domum Dei Iacob, et docebit nos de viis suis, et ibimus in semitis eius ”; quia de Sion egredietur lex, et verbum Domini de Ierusalem.
Micah 4 3 Et iudicabit inter populos multos et decernet gentibus fortibus usque in longinquum; et concident gladios suos in vomeres et hastas suas in falces; non sumet gens adversus gentem gladium, et non discent ultra belligerare.
Micah 4 4 Et sedebit unusquisque subtus vitem suam et subtus ficum suam, et non erit qui deterreat; quia os Domini exercituum locutum est.
Micah 4 5 Quia omnes populi ambulabunt unusquisque in nomine dei sui; nos autem ambulabimus in nomine Domini Dei nostri in aeternum et ultra.
Micah 4 6 “ In die illa, dicit Dominus, congregabo claudicantem, et eam, quam eieceram, colligam et quam afflixeram;
Micah 4 7 et ponam claudicantem in reliquias et eam, quae laboraverat, in gentem robustam ”. Et regnabit Dominus super eos in monte Sion ex hoc nunc et usque in aeternum.
Micah 4 8 Et tu, turris gregis, collis filiae Sion, usque ad te veniet et perveniet potestas prima, regnum filiae Ierusalem.
Micah 4 9 Nunc quare clamas clamore magno? Numquid rex non est in te, aut consiliarius tuus periit, quia comprehendit te dolor sicut parturientem?
Micah 4 10 Dole et satage, filia Sion, quasi parturiens; quia nunc egredieris de civitate et habitabis in campo et venies usque ad Babylonem; ibi liberaberis, ibi redimet te Dominus de manu inimicorum tuorum.
Micah 4 11 Nunc autem congregatae sunt super te gentes multae, quae dicunt: “Profanetur, et aspiciat in Sion oculus noster ”.
Micah 4 12 Ipsi autem non cognoverunt cogitationes Domini et non intellexerunt consilium eius, quia congregavit eos quasi manipulos in area.
Micah 4 13 Surge et tritura, filia Sion, quia cornu tuum ponam ferreum et ungulas tuas ponam aereas, et comminues populos multos et vovebis Domino rapinas eorum et divitias eorum Domino universae terrae.
Micah 4 14 Nunc incide te, filia incisionis! Obsidionem posuerunt super nos; in virga percutiunt maxillam iudicis Israel.
Micah 5 1 Sed tu, Bethlehem Ephratha, parvulus in milibus Iudae, ex te mihi egredietur, qui sit dominator in Israel; et egressus eius a temporibus antiquis, a diebus aeternitatis.
Micah 5 2 Propter hoc dabit eos usque ad tempus, in quo parturiens pariet; et reliquiae fratrum eius convertentur ad filios Israel.
Micah 5 3 Et stabit et pascet in fortitudine Domini, in sublimitate nominis Domini Dei sui; et habitabunt secure, quia nunc magnus erit usque ad terminos terrae,
Micah 5 4 et erit iste pax. Assyrius cum venerit in terram nostram et quando calcaverit in domibus nostris, suscitabimus super eum septem pastores et octo primates hominum.
Micah 5 5 Et pascent terram Assyriae in gladio et terram Nemrod in lanceis; et liberabit ab Assyrio, cum venerit in terram nostram et cum calcaverit in finibus nostris.
Micah 5 6 Et erunt reliquiae Iacob in medio populorum multorum quasi ros a Domino et quasi imbres super herbam, quae non exspectat virum et non praestolatur filios homi num. 
Micah 5 7 Et erunt reliquiae Iacob in gentibus, in medio populorum multorum, quasi leo in iumentis silvarum et quasi catulus leonis in gregibus pecorum; qui cum transierit et conculcaverit et ceperit, non est qui eruat.
Micah 5 8 Exaltabitur manus tua super hostes tuos, et omnes inimici tui interibunt.
Micah 5 9 “Et erit in die illa, dicit Dominus, auferam equos tuos de medio tui et disperdam quadrigas tuas
Micah 5 10 et perdam civitates terrae tuae et destruam omnes munitiones tuas.
Micah 5 11 Et auferam veneficia de manu tua, et divini non erunt in te.
Micah 5 12 Et perire faciam sculptilia tua et lapides tuos de medio tui, et non adorabis ultra opera manuum tuarum;
Micah 5 13 et evellam palos tuos de medio tui et conteram idola tua.
Micah 5 14 Et faciam in furore et in indignatione ultionem in omnibus gentibus, quae non audierunt ”.
Micah 6 1 Audite, quae Dominus loqui tur: “ Surge, contende iudicio coram montibus, et audiant colles vocem tuam ”.
Micah 6 2 Audite, montes, iudicium Domini, et auscultate, fundamenta terrae; quia iudicium Domini cum populo suo, et cum Israel iudicio contendit.
Micah 6 3 “ Popule meus, quid feci tibi et quid molestus fui tibi? Responde mihi.
Micah 6 4 Ego eduxi te de terra Aegypti et de domo servientium liberavi te et misi ante faciem tuam Moysen et Aaron et Mariam.
Micah 6 5 Popule meus, memento, quaeso, quid cogitaverit Balac rex Moab, et quid responderit ei Balaam filius Beor, de Settim usque ad Galgalam, ut cognoscas iustitias Domini ”.
Micah 6 6 “ Quid dignum offeram Domino, dum curvo genu Deo excelso? Numquid offeram ei holocautomata et vitulos anniculos?
Micah 6 7 Numquid placebunt Domino milia arietum, multa milia torrentium olei? Numquid dabo primogenitum meum pro scelere meo, fructum ventris mei pro peccato animae meae?”.
Micah 6 8 Indicatum est tibi, o homo, quid sit bonum, et quid Dominus quaerat a te: utique facere iudicium et diligere caritatem et sollicitum ambulare cum Deo tuo.
Micah 6 9 Vox Domini ad civitatem clamat - et sapientia est timere nomen tuum -: “ Audite, tribus et coetus civitatis!
Micah 6 10 Numquid tolerabo batum iniquum et ephi minus maledictum?
Micah 6 11 Numquid iustificabo stateram impiam et saccelli pondera dolosa?
Micah 6 12 Quia divites eius repleti sunt iniquitate, et habitantes in ea loquebantur mendacium, et lingua eorum fraudulenta in ore eorum.
Micah 6 13 Ego ergo coepi percutere te perditione super peccatis tuis.
Micah 6 14 Tu comedes et non saturaberis, et sordes tuae in medio tui. Tu removebis et non salvabis; et, quos salvaveris, in gladium dabo. 
Micah 6 15 Tu seminabis et non metes, tu calcabis olivam et non ungeris oleo, mustum et non bibes vinum.
Micah 6 16 Custodisti praecepta Amri et omne opus domus Achab; et ambulasti in voluntatibus eorum, ut darem te in perditionem et habitantes tuos in sibilum: et opprobrium populorum portabitis ”.
Micah 7 1 Vae mihi, quia factum est mihi sicut congregata messe, sicut collecta vindemia! Non est botrus ad comedendum, nec praecoqua ficus, quam desideravit anima mea.
Micah 7 2 Periit pius de terra, et rectus in hominibus non est; omnes in sanguine insidiantur, vir fratrem suum rete venatur.
Micah 7 3 Ad malum manus eorum paratae sunt; princeps postulat, et iudex est pro mercede, et magnus manifestat desiderium animae suae; vae eis, qui pervertunt illud!
Micah 7 4 Qui optimus in eis, est quasi paliurus, et, qui rectus, quasi spina de saepe; dies speculatorum tuorum, visitatio tua venit: nunc erit confusio eorum.
Micah 7 5 Nolite credere amico, nolite confidere in proximo; ab ea, quae dormit in sinu tuo, custodi claustra oris tui;
Micah 7 6 quia filius contumeliam facit patri, filia consurgit adversus matrem suam, nurus adversus socrum suam: inimici hominis domestici eius.
Micah 7 7 Ego autem ad Dominum aspiciam, exspectabo Deum salvatorem meum; audiet me Deus meus.
Micah 7 8 Ne laeteris, inimica mea, super me quia cecidi: consurgam; cum sedeo in tenebris, Dominus lux mea est.
Micah 7 9 Iram Domini porto, quoniam peccavi ei, donec iudicet causam meam et faciat iudicium meum; educet me in lucem, videbo iustitiam eius.
Micah 7 10 Et aspiciet inimica mea et operietur confusione, quae dicit ad me: “ Ubi est Dominus Deus tuus? ”. Oculi mei videbunt in eam; nunc erit in conculcationem ut lutum platearum.
Micah 7 11 Dies veniet ut aedificentur maceriae tuae; in die illa dilatabuntur fines tui.
Micah 7 12 In die illa usque ad te venient habitantes ab Assyria usque ad Aegyptum et ab Aegypto usque ad flumen et a mari usque ad mare et a monte usque ad montem.
Micah 7 13 Terra autem erit in desolationem propter habitatores suos et propter fructum operum eorum.
Micah 7 14 Pasce populum tuum in virga tua, gregem hereditatis tuae, habitantes solos in saltu, in medio hortorum; pascantur Basan et Galaad iuxta dies antiquos.
Micah 7 15 Secundum dies egressionis tuae de terra Aegypti ostende nobis mirabilia.
Micah 7 16 Videbunt gentes et confundentur super omni fortitudine sua, ponent manum super os, aures eorum surdae erunt;
Micah 7 17 lingent pulverem sicut serpens, velut reptilia terrae. Trementes exibunt de aedibus suis " ad Dominum Deum nostrum " formidabunt et timebunt te.
Micah 7 18 Quis Deus similis tui, qui aufers iniquitatem et transis peccatum reliquiarum hereditatis tuae? Non servat in aeternum furorem suum, quoniam volens misericordiam est.
Micah 7 19 Revertetur et miserebitur nostri, calcabit iniquitates nostras et proiciet in profundum maris omnia peccata nostra.
Micah 7 20 Dabis veritatem Iacob, misericordiam Abraham, quae iurasti patribus nostris a diebus antiquis.
Nahum 1 1 Oraculum Nineve. Liber visio nis Nahum Elcesaei.
Nahum 1 2 Deus aemulator et ulciscens Dominus, ulciscens Dominus et habens furorem, ulciscens Dominus in hostes suos et servans iram inimicis suis.
Nahum 1 3 Dominus patiens et magnus fortitudine, nullumque impunitum derelinquet Dominus. In tempestate et turbine via eius, et nubes pulvis pedum eius.
Nahum 1 4 Increpans mare et exsiccans illud et omnia flumina ad desertum deducens. Elanguit Basan et Carmelus, et flos Libani elanguit.
Nahum 1 5 Montes commoti sunt ab eo, et colles conturbati; et contremuit terra a facie eius et orbis et omnes habitantes in eo.
Nahum 1 6 Ante faciem indignationis eius quis stabit, et quis resistet in aestu furoris eius? Indignatio eius effusa est ut ignis, et petrae dissolutae sunt ab eo.
Nahum 1 7 Bonus Dominus, refugium in die tribulationis et sciens sperantes in se
Nahum 1 8 et in diluvio transeunte; consummationem faciet adversariorum suorum, et inimicos eius persequentur tenebrae.
Nahum 1 9 Quid cogitatis contra Dominum? Consummationem ipse faciet; non consurget duplex tribulatio.
Nahum 1 10 Sicut spinae condensae se invicem complectentes et sicut potatores inebriati consumentur quasi stipula omnino arida.
Nahum 1 11 Ex te exivit cogitans contra Dominum malitiam, mente pertractans praevaricationem.
Nahum 1 12 Haec dicit Dominus: “ Et si incolumes fuerint et numerosi, sic quoque attondentur et pertransibunt; afflixi te et non affligam te ultra.
Nahum 1 13 Et nunc conteram virgam eius de dorso tuo et vincula tua disrumpam ”.
Nahum 1 14 Et praecipiet super te Dominus: “ Non seminabitur ex nomine tuo amplius. De domo dei tui disperdam sculptile et conflatile; ponam sepulcrum tuum, quia inhonoratus es ”.
Nahum 2 1 Ecce super montes pedes evan gelizantis et annuntiantis pacem. Celebra, Iuda, festivitates tuas et redde vota tua, quia non adiciet ultra ut pertranseat in te Belial: totus interiit.
Nahum 2 2 Ascendit, qui dispergat, contra te. “ Custodi munitionem, contemplare viam, conforta lumbos, robora virtutem valde ”.
Nahum 2 3 Quia restituet Dominus magnificentiam Iacob sicut magnificentiam Israel, quia praedones praedati sunt eos et propagines eorum corruperunt.
Nahum 2 4 Clipeus fortium eius ruber, viri exercitus in coccineis; ignitae laminae ferreae curruum, quando praeparat bellum, et equites agitantur.
Nahum 2 5 In viis furibundae currunt quadrigae, invicem colliduntur in plateis; aspectus eorum quasi lampades, quasi fulgura discurrentia.
Nahum 2 6 Recordatur fortium suorum, ruunt in itineribus suis; currunt ad murum, et praeparatur umbraculum.
Nahum 2 7 Portae fluviorum apertae sunt, palatium tremit.
Nahum 2 8 Et speciosa denudatur, tollitur, et ancillae eius gemunt ut columbae et percutiunt corda sua.
Nahum 2 9 Et Nineve quasi piscina aquarum, cuius aquae fugiunt. “ State, state! ”; sed non est qui revertatur.
Nahum 2 10 “ Diripite argentum, diripite aurum! ”. Et non est finis divitiarum; thesaurus ex omnibus vasis desiderabilibus.
Nahum 2 11 Dissipata et vastata et dilacerata, et cor tabescens, et dissolutio geniculorum; et tremor in cunctis renibus, et facies omnium eorum candentes. 
Nahum 2 12 Ubi est habitaculum leonum, et spelunca catulorum leonum, ad quam ivit leo, ut duceret illuc catulum leonis, et non erat qui exterreret?
Nahum 2 13 Leo cepit sufficienter catulis suis et necavit leaenis suis; et implevit praeda speluncas suas et cubile suum rapina.
Nahum 2 14 “ Ecce ego ad te, dicit Dominus exercituum, et succendam usque ad fumum quadrigas tuas; et leunculos tuos comedet gladius, et exterminabo de terra praedam tuam, et non audietur ultra vox nuntiorum tuorum ”.
Nahum 3 1 Vae, civitas sanguinum, universa mendacii praeda plena! Non recedet a te rapina.
Nahum 3 2 Vox flagellorum et vox strepitus rotarum, equi frementes et quadrigae ferventes, equites irruentes
Nahum 3 3 et gladii micantes et hastae fulgurantes et multitudo interfectorum et acervi mortuorum; nec est finis cadaverum, et corruunt super corpora.
Nahum 3 4 Hoc propter multitudinem fornicationum meretricis speciosae et gratae et habentis maleficia, quae vendidit gentes fornicationibus suis et nationes maleficiis suis.
Nahum 3 5 “ Ecce ego ad te, dicit Dominus exercituum; et levabo vestimentum tuum in faciem tuam et ostendam gentibus nuditatem tuam et regnis ignominiam tuam.
Nahum 3 6 Et proiciam super te abominationes et contumeliis te afficiam; et ponam te in exemplum.
Nahum 3 7 Et erit: omnis, qui viderit te, resiliet a te et dicet: “Vastata est Nineve! Quis dolebit super eam? Unde quaeram consolatorem tibi?”.
Nahum 3 8 Numquid melior es quam Noamon, quae habitabat in fluminibus? Aquae in circuitu eius: cuius vallum mare, aquae muri eius.
Nahum 3 9 Chus fuit fortitudo eius et Aegyptus, cuius non est finis; Phut et Libyes fuerunt in auxilio eius.
Nahum 3 10 Sed et ipsa in transmigrationem ducta est, ivit in captivitatem. Parvuli eius elisi sunt in capite omnium viarum; et super inclitos eius miserunt sortem, et omnes optimates eius constricti sunt in compedibus.
Nahum 3 11 Et tu ergo inebriaberis, eris despecta; et tu quaeres refugium ab inimico.
Nahum 3 12 Omnes munitiones tuae sicut ficus cum ficis praecocibus: si concussae fuerint, cadent in os comedentis.
Nahum 3 13 Ecce populus tuus, mulieres in medio tui; inimicis tuis late patebunt portae terrae tuae; devorabit ignis vectes tuos.
Nahum 3 14 Aquam propter obsidionem hauri tibi, firma munitiones tuas; intra in lutum et calca argillam, tene typum laterum.
Nahum 3 15 Ibi comedet te ignis, peribis gladio, devorabit te ut bruchus. Augere ut bruchus, multiplicare ut locusta.
Nahum 3 16 Plures fecisti negotiatores tuos quam stellae sint caeli; bruchus exuit pellem et avolavit.
Nahum 3 17 Custodes tui quasi locustae, et scribae tui quasi agmen locustarum, quae considunt in saepibus in die frigoris; sol ortus est, et avolaverunt, non est cognitus locus earum, ubi fuerint.
Nahum 3 18 Dormiunt pastores tui, rex Assyriae, requiescunt principes tui; dispersus est populus tuus in montibus, et non est qui congreget.
Nahum 3 19 Non est remedium fracturae tuae, insanabilis est plaga tua; omnes, qui audierint auditionem tuam, plaudent manibus super te, quia super quem non transiit malitia tua semper? ”.
Habakkuk 1 1 Oraculum, quod vidit Habacuc propheta.
Habakkuk 1 2 Usquequo, Domine, clamabo, et non exaudis? Vociferabor ad te: “ Violentia! ”, et non salvas?
Habakkuk 1 3 Quare ostendisti mihi iniquitatem et malitiam vides? Et vastitas et violentia est coram me, et facta est contentio, et iurgium exoritur.
Habakkuk 1 4 Propter hoc languet lex, et non pervenit usque ad finem iudicium. Quia impius praevalet adversus iustum, propterea egreditur iudicium perversum.
Habakkuk 1 5 “ Aspicite in gentibus et videte, admiramini et obstupescite, quia opus facio in diebus vestris, quod nemo credet, cum narrabitur.
Habakkuk 1 6 Quia ecce ego suscitabo Chaldaeos, gentem amaram et velocem, ambulantem super latitudinem terrae, ut possideat tabernacula non sua.
Habakkuk 1 7 Horribilis et terribilis est, ex semetipsa iudicium eius et maiestas eius egredietur.
Habakkuk 1 8 Leviores pardis equi eius et saeviores lupis deserti; et accurrunt equites eius: equites namque eius de longe venient, volabunt quasi aquila festinans ad comedendum.
Habakkuk 1 9 Omnes, ut violentiam faciant, venient, omnes facies eorum ventus urens; et congregabunt quasi arenam captivos.
Habakkuk 1 10 Et ipsa reges subsannabit, tyrannis illudet; ipsa super omnem munitionem ridebit et comportabit aggerem et capiet eam.
Habakkuk 1 11 Tunc ultra progrediens quasi ventus pertransibit et constituet fortitudinem suam deum suum ”.
Habakkuk 1 12 Numquid non tu a principio, Domine, Deus meus, sanctus meus, qui non morieris? Domine, ad iudicium posuisti eam; petra mea, ad corripiendum fundasti eam.
Habakkuk 1 13 Mundi sunt oculi tui, ne videas malum; et respicere ad iniquitatem non poteris. Quare respicis super inique agentes et taces, devorante impio iustiorem se?
Habakkuk 1 14 Fecisti homines quasi pisces maris, quasi reptile non habens principem super se.
Habakkuk 1 15 Omnes in hamo sublevat, trahit eos in sagena sua et congregat in rete suo; super hoc laetatur et exsultat.
Habakkuk 1 16 Propterea immolat sagenae suae et sacrificat reti suo, quia in ipsis incrassata est portio eius, et cibus eius pinguis.
Habakkuk 1 17 Propter hoc ergo evaginabit gladium suum semper, ut interficiat gentes sine misericordia?
Habakkuk 2 1 Super custodiam meam stabo et consistam super speculam et contemplabor, ut videam quid dicat mihi et quid respondeat ad querelam meam.
Habakkuk 2 2 Et respondit mihi Dominus et dixit: “ Scribe visum et explana eum super tabulas, ut percurrat, qui legerit eum.
Habakkuk 2 3 Quia adhuc visus ad tempus constitutum, sed anhelat in finem et non mentietur; si moram fecerit, exspecta illum, quia veniens veniet et non tardabit.
Habakkuk 2 4 Ecce languidus, in quo non est anima recta; iustus autem in fide sua vivet ”.
Habakkuk 2 5 Et profecto divitiae decipiunt virum superbum, et non perveniet ad finem; qui dilatat quasi infernus fauces suas et ipse quasi mors et non adimpletur: et congregat ad se omnes gentes et coacervat ad se omnes populos.
Habakkuk 2 6 Numquid non omnes isti super eum parabolam sument et loquelam aenigmatum dicentes: “ Vae ei, qui multiplicat non sua — usquequo? C et aggravat pignora super se! ”.
Habakkuk 2 7 Numquid non repente consurgent, qui mordeant te, et evigilabunt agitantes te, et eris in rapinam eis?
Habakkuk 2 8 Quia tu spoliasti gentes multas, spoliabunt te omnes, qui reliqui fuerint de populis; propter sanguinem hominum et oppressionem terrae, civitatum et omnium habitantium in eis.
Habakkuk 2 9 Vae, qui congregat lucrum iniustum in malum domui suae, ut ponat in excelso nidum suum et salvet se de manu mali!
Habakkuk 2 10 Consilium cepisti in confusionem domui tuae concidendi populos multos et peccasti in animam tuam.
Habakkuk 2 11 Quia lapis de pariete clamabit, et trabes de contignatione respondebit ei.
Habakkuk 2 12 Vae, qui aedificat civitatem in sanguinibus et condit urbem in iniquitate!
Habakkuk 2 13 Numquid non haec a Domino sunt exercituum, ut laborent populi pro igne, et gentes in vacuum fatigentur?
Habakkuk 2 14 Quia replebitur terra cognitione gloriae Domini, sicut aquae operiunt mare.
Habakkuk 2 15 Vae, qui potum dat amico suo mittens venenum suum et inebrians eum, ut aspiciat nuditatem eius!
Habakkuk 2 16 Repleris ignominia pro gloria; bibe tu quoque et denudare! Transibit ad te calix dexterae Domini, et veniet ignominia super gloriam tuam.
Habakkuk 2 17 Quia vastitas Libani operiet te, et miseria animalium deterrebit te propter sanguinem hominum et oppressionem terrae, civitatum et omnium habitantium in eis.
Habakkuk 2 18 Quid prodest sculptile, quia sculpsit illud fictor suus; conflatile et oraculum mendax, quia speravit in figmento fictor eius, ut faceret simulacra muta?
Habakkuk 2 19 Vae, qui dicit ligno: “ Expergiscere! ”, “ Surge! ” lapidi tacenti! Numquid ipse docere poterit? Ecce iste coopertus est auro et argento, et omnis spiritus non est in visceribus eius.
Habakkuk 2 20 Dominus autem in templo sancto suo; sileat a facie eius omnis terra.
Habakkuk 3 1 Oratio Habacuc prophetae. Secundum melodiam lamentationum.
Habakkuk 3 2 Domine, audivi auditionem tuam et timui, Domine, opus tuum. In medio annorum vivifica illud, in medio annorum notum facies. Cum iratus fueris, misericordiae recordaberis.
Habakkuk 3 3 Deus a Theman veniet, et Sanctus de monte Pharan. — Selah. Operit caelos gloria eius, et laudis eius plena est terra.
Habakkuk 3 4 Splendor eius ut lux erit, radii ex manibus eius: ibi abscondita est fortitudo eius.
Habakkuk 3 5 Ante faciem eius ibit mors, et egredietur pestis post pedes eius. 
Habakkuk 3 6 Stetit et concussit terram, aspexit et dissolvit gentes. Et contriti sunt montes saeculi, incurvati sunt colles antiqui ab itineribus aeternitatis eius.
Habakkuk 3 7 In afflictione vidi tentoria Chusan; turbantur pelles terrae Madian.
Habakkuk 3 8 Numquid in fluminibus iratus es, Domine, aut in fluminibus furor tuus vel in mari indignatio tua? Quia ascendes super equos tuos, quadrigas tuas victrices.
Habakkuk 3 9 Suscitans suscitabis arcum tuum, sagittis replevisti pharetram tuam. — Selah. In fluvios scindes terram,
Habakkuk 3 10 viderunt te et doluerunt montes. Effuderunt aquas nubes, dedit abyssus vocem suam, in altum levavit manus suas.
Habakkuk 3 11 Sol et luna steterunt in habitaculo suo, prae luce sagittarum tuarum discedunt, prae splendore fulgurantis hastae tuae.
Habakkuk 3 12 In fremitu calcabis terram, in furore conteres gentes.
Habakkuk 3 13 Egressus es in salutem populi tui, in salutem cum christo tuo. Percussisti caput de domo impii, denudasti fundamentum usque ad petram. — Selah.
Habakkuk 3 14 Confodisti iaculis tuis caput bellatorum eius, venientium ut turbo ad dispergendum me; exsultatio eorum, sicut eius, qui devorat pauperem in abscondito. 
Habakkuk 3 15 Viam fecisti in mari equis tuis, in luto aquarum multarum.
Habakkuk 3 16 Audivi, et conturbatus est venter meus, ad vocem contremuerunt labia mea. Ingreditur putredo in ossibus meis, et subter me vacillant gressus mei. Conquiescam in die tribulationis, ut ascendat super populum, qui invadit nos.
Habakkuk 3 17 Ficus enim non florebit, et non erit fructus in vineis; mentietur opus olivae, et arva non afferent cibum; abscissum est de ovili pecus, et non est armentum in praesepibus.
Habakkuk 3 18 Ego autem in Domino gaudebo et exsultabo in Deo salvatore meo. 
Habakkuk 3 19 Dominus Deus fortitudo mea et ponet pedes meos quasi cervorum et super excelsa mea deducet me. Magistro chori. Ad sonitum chordarum.
Zephaniah 1 1 Verbum Domini, quod factum est ad Sophoniam filium Chusi filii Godoliae filii Amariae filii Ezechiae, in diebus Iosiae filii Amon regis Iudae.
Zephaniah 1 2 “ Auferens auferam omnia a facie terrae, dicit Dominus,
Zephaniah 1 3 auferam hominem et pecus, auferam volatile caeli et pisces maris. Et ruinae impiorum erunt; et disperdam homines a facie terrae, dicit Dominus.
Zephaniah 1 4 Et extendam manum meam super Iudam et super omnes habitantes Ierusalem; et disperdam de loco hoc reliquias Baal et nomina aedituorum cum sacerdotibus
Zephaniah 1 5 et eos, qui adorant super tecta militiam caeli et adorant et iurant in Domino et iurant in Melchom,
Zephaniah 1 6 et qui avertuntur de post tergum Domini, et qui non quaerunt Dominum nec investigant eum ”.
Zephaniah 1 7 Silete a facie Domini Dei, quia iuxta est dies Domini; quia praeparavit Dominus hostiam, sanctificavit vocatos suos.
Zephaniah 1 8 “ Et erit in die hostiae Domini: visitabo super principes et super filios regis et super omnes, qui induti sunt veste peregrina;
Zephaniah 1 9 et visitabo super omnem, qui arroganter ingreditur super limen in die illa, qui complent domum domini sui iniquitate et dolo.
Zephaniah 1 10 Et erit in die illa, dicit Dominus, vox clamoris a porta Piscium, et ululatus ab urbe Nova, et contritio magna a collibus.
Zephaniah 1 11 Ululate, habitatores Pilae, quia interiit omnis populus Chanaan, disperierunt omnes involuti argento.
Zephaniah 1 12 Et erit in tempore illo: scrutabor Ierusalem in lucernis et visitabo super viros defixos in faecibus suis, qui dicunt in cordibus suis: “Non faciet bene Dominus et non faciet male”.
Zephaniah 1 13 Et erunt opes eorum in direptionem, et domus eorum in desertum; et aedificabunt domos et non habitabunt, et plantabunt vineas et non bibent vinum earum ”.
Zephaniah 1 14 Iuxta est dies Domini magnus, iuxta et velox nimis; vox diei Domini amara, tribulabitur ibi fortis.
Zephaniah 1 15 Dies irae dies illa, dies tribulationis et angustiae, dies vastitatis et desolationis, dies tenebrarum et caliginis, dies nebulae et turbinis,
Zephaniah 1 16 dies tubae et clangoris super civitates munitas et super angulos excelsos.
Zephaniah 1 17 Et tribulabo homines, et ambulabunt ut caeci, quia Domino peccaverunt; et effundetur sanguis eorum sicut humus, et viscera eorum sicut stercora.
Zephaniah 1 18 Sed et argentum eorum et aurum eorum non poterit liberare eos in die irae Domini; in igne zeli eius devorabitur omnis terra, quia consummationem cum festinatione faciet cunctis habitantibus terram.
Zephaniah 2 1 Convenite, congregamini, gens non amabilis,
Zephaniah 2 2 priusquam dispergamini quasi pulvis transeuntes, antequam veniat super vos ira furoris Domini, antequam veniat super vos dies furoris Domini.
Zephaniah 2 3 Quaerite Dominum, omnes mansueti terrae, qui iudicium eius estis operati; quaerite iustitiam, quaerite mansuetudinem, si quomodo abscondamini in die furoris Domini.
Zephaniah 2 4 Quia Gaza deserta erit, et Ascalon desolata, Azotum in meridie eicient, et Accaron eradicabitur.
Zephaniah 2 5 Vae, qui habitatis funiculum maris, gens Cretensium! Verbum Domini super vos, Chanaan, terra Philisthinorum: “ Disperdam te, ita ut non sit inhabitator ”.
Zephaniah 2 6 Et erit funiculus maris requies pastorum et caulae pecorum.
Zephaniah 2 7 Et erit funiculus maris reliquiis domus Iudae: ibi pascentur, in domibus Ascalonis ad vesperam requiescent, quia visitabit eos Dominus Deus eorum et convertet sortem eorum.
Zephaniah 2 8 “ Audivi opprobrium Moab et blasphemias filiorum Ammon, qui exprobraverunt populo meo et magnificati sunt super terminos eorum.
Zephaniah 2 9 Propterea vivo ego, dicit Dominus exercituum, Deus Israel, quia Moab ut Sodoma erit, et filii Ammon quasi Gomorra, possessio spinarum et acervi salis et desertum usque in aeternum; reliquiae populi mei diripient eos, et residui gentis meae possidebunt illos ”.
Zephaniah 2 10 Hoc eis eveniet pro superbia sua, quia blasphemaverunt et magnificati sunt super populum Domini exercituum.
Zephaniah 2 11 Horribilis Dominus super eos, quia attenuabit omnes deos terrae; et adorabunt eum, singuli de loco suo, omnes insulae gentium.
Zephaniah 2 12 “ Sed et vos, Aethiopes, interfecti gladio meo eritis ”.
Zephaniah 2 13 Et extendet manum suam super aquilonem et perdet Assyriam; et ponet Nineven in solitudinem et in aridam, quasi desertum.
Zephaniah 2 14 Et accubabunt in medio eius greges, omne genus animalium. Et onocrotalus et ulula in capitellis eius morabuntur; vox cantat in fenestra, corvus in limine, quoniam tabulatum cedrinum sublatum est.
Zephaniah 2 15 Haec est civitas exsultans, habitans in confidentia, quae dicebat in corde suo: “ Ego sum, et extra me non est alia amplius! ”. Quomodo facta est in desertum, cubile bestiae? Omnis, qui transit per eam, sibilabit et movebit manum suam.
Zephaniah 3 1 Vae, provocatrix et inquinata, civitas violenta!
Zephaniah 3 2 Non audivit vocem, non suscepit disciplinam; in Domino non est confisa, ad Deum suum non appropiavit.
Zephaniah 3 3 Principes eius in medio eius leones rugientes; iudices eius lupi deserti, ossa non relinquunt in mane.
Zephaniah 3 4 Prophetae eius vaniloqui, viri fallaces; sacerdotes eius polluerunt sanctum, iniuste egerunt contra legem.
Zephaniah 3 5 Dominus iustus in medio eius non faciet iniquitatem; mane, mane iudicium suum dabit, sicut lucem, quae non deficit; nescivit autem iniquus confusionem.
Zephaniah 3 6 “ Disperdidi gentes, dissipati sunt anguli earum; desertas feci vias eorum, dum non est qui transeat; desolatae sunt civitates eorum, non remanente viro nec ullo habitatore.
Zephaniah 3 7 Dixi: Nunc timebis me, suscipies disciplinam! Et non evanescent ab oculis eius omnia, in quibus visitavi eam. Verumtamen acceleraverunt corrumpere omnes actiones suas.
Zephaniah 3 8 Quapropter exspecta me, dicit Dominus, in die qua surgam ut testis; quia iudicium meum, ut congregem gentes et colligam regna, ut effundam super eas indignationem meam, omnem iram furoris mei; in igne enim zeli mei devorabitur omnis terra.
Zephaniah 3 9 Quia tunc reddam populis labium purum, ut invocent omnes in nomine Domini et serviant ei umero uno.
Zephaniah 3 10 Ultra flumina Aethiopiae, inde supplices mei, filii dispersorum meorum deferent munus mihi.
Zephaniah 3 11 In die illa non confunderis super cunctis actionibus tuis, quibus praevaricata es in me; quia tunc auferam de medio tui magniloquos superbos tuos, et non adicies exaltari amplius in monte sancto meo.
Zephaniah 3 12 Et derelinquam in medio tui populum pauperem et egenum ”. Et sperabunt in nomine Domini reliquiae Israel.
Zephaniah 3 13 Non facient iniquitatem nec loquentur mendacium; et non invenietur in ore eorum lingua dolosa, quoniam ipsi pascentur et accubabunt, et non erit qui exterreat.
Zephaniah 3 14 Lauda, filia Sion; iubilate, Israel! Laetare et exsulta in omni corde, filia Ierusalem!
Zephaniah 3 15 Abstulit Dominus iudicium tuum, avertit inimicos tuos; rex Israel, Dominus, in medio tui, non timebis malum ultra.
Zephaniah 3 16 In die illa dicetur Ierusalem: “ Noli timere, Sion; ne dissolvantur manus tuae!
Zephaniah 3 17 Dominus Deus tuus in medio tui, fortis ipse salvabit; gaudebit super te in laetitia, commotus in dilectione sua; exsultabit super te in laude
Zephaniah 3 18 sicut in die conventus ”. “ Auferam a te calamitatem, ut non ultra habeas super ea opprobrium.
Zephaniah 3 19 Ecce ego interficiam omnes, qui afflixerunt te in tempore illo; et salvabo claudicantem et eam, quae eiecta fuerat, congregabo; et ponam eos in laudem et in nomen in omni terra confusionis eorum,
Zephaniah 3 20 in tempore illo, quo adducam vos, et in tempore, quo congregabo vos. Dabo enim vos in nomen et in laudem omnibus populis terrae, cum convertero sortem vestram coram oculis vestris ”, dicit Dominus.
Haggai 1 1 In anno secundo Darii regis, in mense sexto, in die prima men sis, factum est verbum Domini in manu Aggaei prophetae ad Zorobabel filium Salathiel ducem Iudae et ad Iesua filium Iosedec sacerdotem magnum dicens: 
Haggai 1 2 “ Haec ait Dominus exercituum dicens: Populus iste dicit: “Nondum venit tempus domus Domini aedificandae” ”. 
Haggai 1 3 Et factum est verbum Domini in manu Aggaei prophetae dicens: 
Haggai 1 4 “ Numquid tempus vobis est, ut habitetis in domibus laqueatis, et domus ista deserta? 
Haggai 1 5 Et nunc haec dicit Dominus exercituum: Ponite corda vestra super vias vestras: 
Haggai 1 6 seminastis multum et intulistis parum, comedistis et non estis satiati, bibistis et non estis inebriati, operuistis vos et non estis calefacti, et, qui pro mercede operatus est, misit eam in sacculum pertusum. 
Haggai 1 7 Haec dicit Dominus exercituum: Ponite corda vestra super vias vestras. 
Haggai 1 8 Ascendite in montem, portate lignum et aedificate domum, et acceptabilis mihi erit et glorificabor, dicit Dominus. 
Haggai 1 9 Respexistis ad amplius, et ecce factum est minus; et intulistis in domum, et exsufflavi illud. Quam ob causam?, dicit Dominus exercituum. Quia domus mea deserta est, et vos festinatis unusquisque in domum suam. 
Haggai 1 10 Propter hoc super vos prohibiti sunt caeli, ne darent rorem, et terra prohibita est, ne daret fructum suum. 
Haggai 1 11 Et vocavi siccitatem super terram et super montes et super triticum et super vinum et super oleum et, quaecumque profert humus, et super homines et super iumenta et super omnem laborem manuum ”.
Haggai 1 12 Et audivit Zorobabel filius Salathiel et Iesua filius Iosedec sacerdos magnus et omnes reliquiae populi vocem Domini Dei sui et verba Aggaei prophetae, sicut misit eum Dominus Deus eorum ad ipsos; et timuit populus a facie Domini.
Haggai 1 13 Et dixit Aggaeus nuntius Domini secundum mandatum Domini populo dicens: “ Ego vobiscum, dicit Dominus ”. 
Haggai 1 14 Et suscitavit Dominus spiritum Zorobabel filii Salathiel ducis Iudae et spiritum Iesua filii Iosedec sacerdotis magni et spiritum reliquorum omnium de populo; et ingressi sunt et faciebant opus in domo Domini exercituum Dei sui. 
Haggai 1 15 In die vicesima et quarta mensis, in sexto mense, in anno secundo Darii regis.
Haggai 2 1 In septimo mense, vicesima et prima mensis, factum est ver bum Domini in manu Aggaei prophetae dicens: 
Haggai 2 2 “ Loquere ad Zorobabel filium Salathiel ducem Iudae et ad Iesua filium Iosedec sacerdotem magnum et ad reliquos populi dicens: 
Haggai 2 3 Quis in vobis est derelictus, qui vidit domum istam in gloria sua prima? Et quid vos videtis eam nunc? Numquid non ita est quasi non sit in oculis vestris? 
Haggai 2 4 Sed et nunc confortare, Zorobabel, dicit Dominus, et confortare, Iesua fili Iosedec sacerdos magne, et confortare, omnis popule terrae, dicit Dominus exercituum; et facite, quoniam ego vobiscum sum, dicit Dominus exercituum. 
Haggai 2 5 Verbum quod pepigi vobiscum, cum egrederemini de terra Aegypti, et spiritus meus stat in medio vestrum; nolite timere. 
Haggai 2 6 Quia haec dicit Dominus exercituum: Adhuc unum modicum est, et ego commovebo caelum et terram et mare et aridam. 
Haggai 2 7 Et movebo omnes gentes, et venient thesauri cunctarum gentium, et implebo domum istam gloria, dicit Dominus exercituum. 
Haggai 2 8 Meum est argentum et meum est aurum, dicit Dominus exercituum. 
Haggai 2 9 Maior erit gloria domus istius novissima plus quam prima, dicit Dominus exercituum; et in loco isto dabo pacem, dicit Dominus exercituum ”.
Haggai 2 10 In vicesima et quarta noni mensis, in anno secundo Darii, factum est verbum Domini ad Aggaeum prophetam dicens: 
Haggai 2 11 “ Haec dicit Dominus exercituum: Interroga sacerdotes legem dicens: 
Haggai 2 12 Si tulerit homo carnem sanctificatam in ora vestimenti sui et tetigerit de summitate eius panem aut pulmentum aut vinum aut oleum aut omnem cibum, numquid sanctificabitur? ”. Respondentes autem sacerdotes dixerunt: “ Non ”. 
Haggai 2 13 Et dixit Aggaeus: “ Si tetigerit pollutus cadavere omnia haec, numquid contaminabuntur? ”. Et responderunt sacerdotes et dixerunt: “ Contaminabuntur ”. 
Haggai 2 14 Et respondit Aggaeus et dixit: “ Sic populus iste et sic gens ista ante faciem meam, dicit Dominus, et sic omne opus manuum eorum et omnia, quae offerunt ibi, contaminata sunt.
Haggai 2 15 Et nunc ponite corda vestra a die hac et supra: Antequam poneretur lapis super lapidem in templo Domini, 
Haggai 2 16 quid fuistis? Cum accederetis ad acervum viginti modiorum, erant decem; cum intraretis ad torcular, ut hauriretis quinquaginta lagenas, erant viginti. 
Haggai 2 17 Percussi vos ariditate et rubigine et grandine omnia opera manuum vestrarum, et non fuit in vobis qui reverteretur ad me, dicit Dominus. 
Haggai 2 18 Ponite corda vestra ex die ista et in futurum, a die vicesima et quarta noni mensis, a die, qua fundamenta iacta sunt templi Domini, ponite super cor vestrum. 
Haggai 2 19 Numquid adhuc semen in horreo est, et adhuc vinea et ficus et malogranatum et lignum olivae non portavit fructum? Ex die hac benedicam ”.
Haggai 2 20 Et factum est verbum Domini secundo ad Aggaeum in vicesima et quarta mensis dicens: 
Haggai 2 21 “ Loquere ad Zorobabel ducem Iudae dicens: Ego movebo caelum pariter et terram 
Haggai 2 22 et subvertam solium regnorum et conteram fortitudinem regnorum gentium et subvertam quadrigam et ascensores eius; et descendent equi et ascensores eorum, unusquisque percussus gladio fratris sui. 
Haggai 2 23 In die illo, dicit Dominus exercituum, assumam te, Zorobabel fili Salathiel, serve meus, dicit Dominus, et ponam te quasi signaculum, quia te elegi ”, dicit Dominus exercituum.
Zechariah 1 1 In mense octavo, in anno se cundo Darii, factum est verbum Domini ad Zachariam filium Barachiae filii Addo prophetam dicens: 
Zechariah 1 2 “ Iratus est Dominus super patres vestros iracundia. 
Zechariah 1 3 Et dices ad eos: Haec dicit Dominus exercituum: Convertimini ad me, ait Dominus exercituum; et convertar ad vos, dicit Dominus exercituum. 
Zechariah 1 4 Ne sitis sicut patres vestri, ad quos clamabant prophetae priores dicentes: Haec dicit Dominus exercituum: Convertimini de viis vestris malis et de cogitationibus vestris malis; et non audierunt neque attenderunt ad me, dicit Dominus. 
Zechariah 1 5 Patres vestri ubi sunt? Et prophetae numquid in sempiternum vivent? 
Zechariah 1 6 Verumtamen verba mea et praecepta mea, quae mandavi servis meis prophetis, numquid non attigerunt patres vestros? Et conversi sunt et dixerunt: “Sicut cogitavit Dominus exercituum facere nobis, secundum vias nostras et secundum adinventiones nostras fecit nobis” ”.
Zechariah 1 7 In die vicesima et quarta undecimi mensis, qui est mensis Sabath, in anno secundo Darii, factum est verbum Domini ad Zachariam filium Barachiae filii Addo prophetam dicens: 
Zechariah 1 8 “ Vidi per noctem, et ecce vir sedens super equum rufum et ipse stabat inter myrteta, quae erant in profundo; et post eum equi rufi, fulvi et albi. 
Zechariah 1 9 Et dixi: “Quid sunt isti, domine mi?”. Et dixit ad me angelus, qui loquebatur in me: “Ego ostendam tibi quid sint isti”. 
Zechariah 1 10 Et respondit vir, qui stabat inter myrteta, et dixit: “Isti sunt quos misit Dominus, ut perambularent terram”. 
Zechariah 1 11 Et responderunt angelo Domini, qui stabat inter myrteta, et dixerunt: “Perambulavimus terram, et ecce omnis terra habitatur et quiescit”.
Zechariah 1 12 Et respondit angelus Domini et dixit: “Domine exercituum, usquequo tu non misereberis Ierusalem et urbium Iudae, quibus iratus es? Iste septuagesimus annus est!”. 
Zechariah 1 13 Et respondit Dominus angelo, qui loquebatur in me verba bona, verba consolatoria. 
Zechariah 1 14 Et dixit ad me angelus, qui loquebatur in me: “Clama dicens: Haec dixit Dominus exercituum: Zelatus sum Ierusalem et Sion zelo magno, 
Zechariah 1 15 sed ira magna ego irascor super gentes opulentas, quia ego iratus sum parum, ipsi vero adiuverunt in malum. 
Zechariah 1 16 Propterea haec dicit Dominus: Revertar ad Ierusalem in misericordiis. Domus mea aedificabitur in ea, ait Dominus exercituum, et perpendiculum extendetur super Ierusalem. 
Zechariah 1 17 Adhuc clama dicens: Haec dicit Dominus exercituum: Adhuc affluent civitates meae bonis, et consolabitur adhuc Dominus Sion et eliget adhuc Ierusalem”.
Zechariah 2 1 Et levavi oculos meos et vidi, et ecce quattuor cornua; 
Zechariah 2 2 et dixi ad angelum, qui loquebatur in me: “Quid sunt haec?”. Et dixit ad me: “Haec sunt cornua, quae ventilaverunt Iudam et Israel et Ierusalem”. 
Zechariah 2 3 Et ostendit mihi Dominus quattuor fabros; 
Zechariah 2 4 et dixi: “Quid isti veniunt facere?”. Qui respondit dicens: “Haec sunt cornua, quae ventilaverunt Iudam per singulos viros, ut nemo eorum levaret caput suum; et venerunt isti deterrere ea, ut deiciant cornua gentium, quae levaverunt cornu super terram Iudae, ut dispergerent eam”.
Zechariah 2 5 Et levavi oculos meos et vidi; et ecce vir, et in manu eius funiculus mensorum. 
Zechariah 2 6 Et dixi: “Quo tu vadis?”. Et dixit ad me: “Ut metiar Ierusalem et videam, quanta sit latitudo eius et quanta longitudo eius”.
Zechariah 2 7 Et ecce angelus, qui loquebatur in me, egrediebatur, et angelus alius egrediebatur in occursum eius; 
Zechariah 2 8 et dixit ad eum: “Curre, loquere ad puerum istum dicens: Absque muris habitabitur Ierusalem prae multitudine hominum et iumentorum in medio eius. 
Zechariah 2 9 Et ego ero ei, ait Dominus, murus ignis in circuitu et in gloria ero in medio eius.
Zechariah 2 10 Heu, heu! Fugite de terra aquilonis, dicit Dominus, quoniam in quattuor ventos caeli dispersi vos, dicit Dominus. 
Zechariah 2 11 Heu, Sion, fuge, quae habitas apud filiam Babylonis! 
Zechariah 2 12 Quia haec dicit Dominus exercituum, cuius gloria misit me ad gentes, quae spoliaverunt vos: Qui tetigerit vos, tangit pupillam oculi mei. 
Zechariah 2 13 Quia ecce ego levo manum meam super eos, et erunt praeda servorum suorum; et cognoscetis quia Dominus exercituum misit me.
Zechariah 2 14 Iubila et laetare, filia Sion, quia ecce ego venio et habitabo in medio tui, ait Dominus.
Zechariah 2 15 Et applicabuntur gentes multae ad Dominum in die illa et erunt ei in populum. Et habitabo in medio tui, et scies quia Dominus exercituum misit me ad te.
Zechariah 2 16 Et possidebit Dominus Iudam partem suam super terram sanctam et eliget adhuc Ierusalem.
Zechariah 2 17 Sileat omnis caro a facie Domini, quia consurrexit de habitaculo sancto suo”.
Zechariah 3 1 Et ostendit mihi Iesua sacer dotem magnum stantem coram angelo Domini; et Satan stabat a dextris eius, ut adversaretur ei.
Zechariah 3 2 Et dixit angelus Domini ad Satan: “Increpet Dominus in te, Satan! Et increpet Dominus in te, qui elegit Ierusalem! Numquid non iste torris est erutus de igne?”. 
Zechariah 3 3 Et Iesua erat indutus vestibus sordidis et stabat ante faciem angeli. 
Zechariah 3 4 Qui respondit et ait ad eos, qui stabant coram se, dicens: “Auferte vestimenta sordida ab eo”. Et dixit ad eum: “Ecce, abstuli a te iniquitatem tuam; induam te mutatoriis”. 
Zechariah 3 5 Et dixit: “Ponite cidarim mundam super caput eius”. Et posuerunt cidarim mundam super caput eius et induerunt eum vestibus; et angelus Domini stabat.
Zechariah 3 6 Et contestabatur angelus Domini Iesua dicens: 
Zechariah 3 7 “Haec dicit Dominus exercituum: Si in viis meis ambulaveris et ministerium meum custodieris, tu quoque iudicabis domum meam et custodies atria mea; et dabo tibi accessum inter eos, qui nunc hic assistunt.
Zechariah 3 8 Audi, Iesua sacerdos magne, tu et amici tui, qui sedent coram te, quia viri portendentes sunt: Ecce enim ego adduco servum meum Germen. 
Zechariah 3 9 Quia ecce lapis, quem dedi coram Iesua: super lapidem unum septem oculi sunt; ecce ego caelabo sculpturam eius, ait Dominus exercituum, et auferam iniquitatem terrae illius in die una. 
Zechariah 3 10 In die illa, oraculum Domini exercituum, vocabit vir amicum suum subter vitem et subter ficum”.
Zechariah 4 1 Et reversus est angelus, qui loquebatur in me, et excitavit me quasi virum, qui excitatur de somno suo. 
Zechariah 4 2 Et dixit ad me: “Quid tu vides?”. Et dixi: “Vidi: et ecce candelabrum aureum totum, et ampulla super caput ipsius, et septem lucernae eius super illud, et septena infusoria lucernis, quae erant super caput eius. 
Zechariah 4 3 Et duae olivae super illud, una a dextris ampullae et una a sinistris eius”.
Zechariah 4 4 Et respondi et aio ad angelum, qui loquebatur in me, dicens: “Quid sunt haec, domine mi?”. 
Zechariah 4 5 Et respondit angelus, qui loquebatur in me, et dixit ad me: “Numquid nescis quid sunt haec?”. Et dixi: “Non, domine mi”.
Zechariah 4 6 Et respondit et ait ad me dicens: “Hoc est verbum Domini ad Zorobabel dicens: Non in exercitu nec in robore sed in spiritu meo, dicit Dominus exercituum. 
Zechariah 4 7 Quis tu, mons magne, coram Zorobabel? Eris in planum. Et educet lapidem primarium inter clamores: Quam venustus! 
Zechariah 4 8 Et factum est verbum Domini ad me dicens: 
Zechariah 4 9 Manus Zorobabel fundaverunt domum istam et manus eius perficient eam, et scietis quia Dominus exercituum misit me ad vos. 
Zechariah 4 10 Quis enim despexit diem initiorum parvorum? Et laetabuntur et videbunt lapidem stanneum in manu Zorobabel. Septem illae oculi sunt Domini, qui discurrunt in universa terra”.
Zechariah 4 11 Et respondi et dixi ad eum: “Quid sunt duae olivae istae ad dexteram candelabri et ad sinistram eius?”. 
Zechariah 4 12 Et respondi secundo et dixi ad eum: “Quid sunt duo rami olivarum, qui duabus fistulis aureis effundunt ex se aurum?”. 
Zechariah 4 13 Et ait ad me dicens: “Numquid nescis quid sunt haec?”. Et dixi: “Non, domine mi”. 
Zechariah 4 14 Et dixit: “Isti sunt duo filii olei, qui assistunt Dominatori universae terrae”.
Zechariah 5 1 Et conversus sum et levavi ocu los meos et vidi: et ecce volu men volans. 
Zechariah 5 2 Et dixit ad me: “Quid tu vides?”. Et dixi: “Ego video volumen volans; longitudo eius viginti cubitorum et latitudo eius decem cubitorum”. 
Zechariah 5 3 Et dixit ad me: “Haec est maledictio, quae egreditur super faciem omnis terrae; quia omnis fur hinc iuxta illud expurgatur, et omnis periurus illinc iuxta illud expurgatur. 
Zechariah 5 4 Educo illud, dicit Dominus exercituum, et veniet ad domum furis et ad domum iurantis in nomine meo mendaciter; et commorabitur in medio domus eius, et consumet eam et ligna eius et lapides eius”.
Zechariah 5 5 Et egressus est angelus, qui loquebatur in me, et dixit ad me: “Leva, quaeso, oculos tuos et vide. Quid est hoc, quod egreditur?”. 
Zechariah 5 6 Et dixi: “Quidnam est?”. Et ait: “Haec est epha egrediens”. Et dixit: “Hoc est peccatum eorum in universa terra”. 
Zechariah 5 7 Et ecce operculum plumbi elevatum est, et ecce mulier una sedens in medio ephae. 
Zechariah 5 8 Et dixit: “Haec est impietas”. Et proiecit eam in epham et misit massam plumbeam in os eius.
Zechariah 5 9 Et levavi oculos meos et vidi: et ecce duae mulieres egredientes, et ventus in alis earum, et habebant alas quasi alas milvi; et levaverunt epham inter terram et caelum. 
Zechariah 5 10 Et dixi ad angelum, qui loquebatur in me: “Quo istae deferunt epham?”. 
Zechariah 5 11 Et dixit ad me: “Ut aedificetur ei domus in terra Sennaar; et, postquam constructa fuerit, ponetur ibi super basem suam”.
Zechariah 6 1 Et rursus levavi oculos meos et vidi: et ecce quattuor quadrigae egredientes de medio duorum montium; et montes, montes aerei. 
Zechariah 6 2 In quadriga prima equi rufi, et in quadriga secunda equi nigri, 
Zechariah 6 3 et in quadriga tertia equi albi, et in quadriga quarta equi varii. 
Zechariah 6 4 Et respondi et dixi ad angelum, qui loquebatur in me: “Quid sunt haec, domine mi?”. 
Zechariah 6 5 Et respondit angelus et ait ad me: “Isti sunt quattuor venti caeli, qui egrediuntur, postquam steterunt coram Dominatore omnis terrae”. 
Zechariah 6 6 In qua erant equi nigri, egrediebantur in terram aquilonis, et albi egressi sunt post eos, et varii egressi sunt ad terram austri. 
Zechariah 6 7 Et equi fortes exierunt et quaerebant ire et discurrere per terram. Et dixit: “Ite, perambulate terram”. Et perambulaverunt terram. 
Zechariah 6 8 Et vocavit me et locutus est ad me dicens: “Ecce, qui egrediuntur in terram aquilonis requiescere fecerunt spiritum meum in terra aquilonis”.
Zechariah 6 9 Et factum est verbum Domini ad me dicens: 
Zechariah 6 10 “Sume ab his, qui de captivitate sunt, ab Holdai et a Thobia et ab Iedaia, et venies tu in die illa et intrabis domum Iosiae filii Sophoniae, qui venerunt de Babylone. 
Zechariah 6 11 Et sumes argentum et aurum et facies coronam et pones in capite Iesua filii Iosedec, sacerdotis magni, 
Zechariah 6 12 et loqueris ad eum dicens: Haec ait Dominus exercituum dicens: Ecce vir, Germen nomen eius; et in loco suo aliquid germinabit et aedificabit templum Domini. 
Zechariah 6 13 Et ipse exstruet templum Domini; et ipse portabit gloriam et sedebit et dominabitur super solio suo; et erit sacerdos ad dexteram eius, et consilium pacis erit inter illos duos. 
Zechariah 6 14 Et corona erit Helem et Thobiae et Iedaiae et Hen filio Sophoniae memoriale in templo Domini. 
Zechariah 6 15 Et qui procul sunt, venient et aedificabunt in templo Domini; et scietis quia Dominus exercituum misit me ad vos. Erit autem hoc, si oboedieritis voci Domini Dei vestri” ”.
Zechariah 7 1 Et factum est in anno quarto Darii regis, factum est verbum Domini ad Zachariam in quarta mensis noni, qui est Casleu. 
Zechariah 7 2 Et Bethel miserat Sarasar et Regemmelech et viros, qui erant cum eo, ad deprecandam faciem Domini, 
Zechariah 7 3 ut dicerent sacerdotibus domus Domini exercituum et prophetis loquentes: “ Numquid flendum est mihi in quinto mense vel ieiunandum, sicut iam feci multis annis? ”.
Zechariah 7 4 Et factum est verbum Domini exercituum ad me dicens: 
Zechariah 7 5 “ Loquere ad omnem populum terrae et ad sacerdotes dicens: Cum ieiunaretis et plangeretis in quinto et septimo mense per hos septuaginta annos, numquid revera ieiunastis mihi? 
Zechariah 7 6 Et cum comedistis et bibistis, numquid non vobis comedistis et vobismetipsis bibistis? 
Zechariah 7 7 Numquid non sunt verba, quae locutus est Dominus in manu prophetarum priorum, cum adhuc Ierusalem habitaretur et esset opulenta, ipsa et urbes in circuitu eius, et Nageb habitaretur simul cum Sephela? ”.
Zechariah 7 8 Et factum est verbum Domini ad Zachariam dicens: 
Zechariah 7 9 “ Haec ait Dominus exercituum dicens: Iudicium verum iudicate et misericordiam et miserationes facite unusquisque cum fratre suo; 
Zechariah 7 10 et viduam et pupillum et advenam et pauperem nolite calumniari, et malum unusquisque contra fratrem suum nolite cogitare in corde vestro. 
Zechariah 7 11 Et noluerunt attendere; et opposuerunt dorsum rebelle et aures suas aggravaverunt, ne audirent. 
Zechariah 7 12 Et cor suum posuerunt adamantem, ne audirent legem et verba, quae misit Dominus exercituum in spiritu suo per manum prophetarum priorum, et facta est indignatio magna a Domino exercituum. 
Zechariah 7 13 Et factum est, sicut cum clamaret, et ipsi non audierunt, sic clamabunt, et non exaudiam, dicit Dominus exercituum. 
Zechariah 7 14 Et disperdam eos per omnes gentes, quas nesciunt; et terra desolata est post eos, ita ut non esset transiens et revertens. Et posuerunt terram desiderabilem in desertum ”.
Zechariah 8 1 Et factum est verbum Domini exercituum dicens: 
Zechariah 8 2 “ Haec dicit Dominus exercituum: Zelatus sum Sion zelo magno et ardore magno zelatus sum eam.
Zechariah 8 3 Haec dicit Dominus: Reversus sum ad Sion et habitabo in medio Ierusalem; et vocabitur Ierusalem civitas Veritatis, et mons Domini exercituum mons Sanctitatis.
Zechariah 8 4 Haec dicit Dominus exercituum: Adhuc sedebunt senes et anus in plateis Ierusalem et unusquisque cum baculo suo in manu sua prae multitudine dierum; 
Zechariah 8 5 et plateae civitatis complebuntur pueris et puellis ludentibus in plateis eius.
Zechariah 8 6 Haec dicit Dominus exercituum: Si videbitur difficile in oculis reliquiarum populi huius in diebus illis, numquid etiam in oculis meis difficile erit?, dicit Dominus exercituum.
Zechariah 8 7 Haec dicit Dominus exercituum: Ecce ego salvabo populum meum de terra orientis et de terra occasus solis:
Zechariah 8 8 et adducam eos, et habitabunt in medio Ierusalem; et erunt mihi in populum, et ego ero eis in Deum in veritate et iustitia.
Zechariah 8 9 Haec dicit Dominus exercituum: Confortentur manus vestrae, qui auditis in his diebus sermones istos per os prophetarum in die, qua fundata est domus Domini exercituum, ut templum aedificaretur.
Zechariah 8 10 Siquidem ante dies istos merces hominis non erat, nec merces iumenti erat, neque introeunti neque exeunti erat pax prae tribulatione; et dimisi omnes homines, unumquemque contra proximum suum.
Zechariah 8 11 Nunc autem non iuxta dies priores ego sum reliquiis populi huius, dicit Dominus exercituum;
Zechariah 8 12 sed semen pacis erit: vinea dabit fructum suum, et terra dabit proventum suum, et possidere faciam reliquias populi huius universa haec.
Zechariah 8 13 Et erit: sicut eratis maledictio in gentibus, domus Iudae et domus Israel, sic salvabo vos, et eritis benedictio. Nolite timere; confortentur manus vestrae. 
Zechariah 8 14 Quia haec dicit Dominus exercituum: Sicut cogitavi, ut affligerem vos, cum ad iracundiam provocassent patres vestri me, dicit Dominus exercituum, 
Zechariah 8 15 et non sum misertus, sic conversus cogitavi in diebus istis, ut benefaciam Ierusalem et domui Iudae; nolite timere.
Zechariah 8 16 Haec sunt ergo, quae facietis: Loquimini veritatem unusquisque cum proximo suo et iudicium pacis iudicate in portis vestris, 
Zechariah 8 17 et unusquisque malum contra amicum suum ne cogitetis in cordibus vestris et iuramentum mendax ne diligatis: omnia enim haec sunt quae odi ”, dicit Dominus.
Zechariah 8 18 Et factum est verbum Domini exercituum ad me dicens: 
Zechariah 8 19 “ Haec dicit Dominus exercituum: Ieiunium quarti et ieiunium quinti et ieiunium septimi et ieiunium decimi erit domui Iudae in gaudium et laetitiam et in sollemnitates praeclaras; veritatem tantum et pacem diligite. 
Zechariah 8 20 Haec dicit Dominus exercituum: Adhuc venient populi et habitatores civitatum magnarum, 
Zechariah 8 21 et ibunt habitatores unius ad alteram dicentes: “Eamus, ut deprecemur faciem Domini et quaeramus Dominum exercituum; vadam etiam ego”. 
Zechariah 8 22 Et venient populi multi et gentes robustae ad quaerendum Dominum exercituum in Ierusalem et deprecandam faciem Domini.
Zechariah 8 23 Haec dicit Dominus exercituum: In diebus illis apprehendent decem homines ex omnibus linguis gentium, apprehendent fimbriam viri Iudaei dicentes: “Ibimus vobiscum; audivimus enim quoniam Deus vobiscum est” ”.
Zechariah 9 1 Oraculum. “ Verbum Domini in terra Ha drach et Damasci requiei eius, quia Domini est oculus Aram sicut omnes tribus Israel.
Zechariah 9 2 Emath quoque in terminis eius et Tyrus et Sidon, quae sapiens est valde.
Zechariah 9 3 Et aedificavit Tyrus munitionem suam et coacervavit argentum quasi pulverem et aurum ut lutum platearum.
Zechariah 9 4 Ecce Dominus possidebit eam et percutiet in mari fortitudinem eius; et haec igni devorabitur.
Zechariah 9 5 Videbit Ascalon et timebit, et Gaza dolore torquetur nimis, et Accaron, quoniam confusa est spes eius; et peribit rex de Gaza, et Ascalon non habitabitur.
Zechariah 9 6 Et habitabit spurius in Azoto, et disperdam superbiam Philisthim.
Zechariah 9 7 Et auferam sanguinem eius de ore eius et abominationes eius de medio dentium eius, et relinquetur etiam ipse Deo nostro, et erit quasi dux in Iuda, et Accaron quasi Iebusaeus.
Zechariah 9 8 Et circumdabo domum meam ut praesidium contra euntes et revertentes; et non transibit super eos ultra exactor, quia nunc vidi in oculis meis.
Zechariah 9 9 Exsulta satis, filia Sion; iubila, filia Ierusalem. Ecce rex tuus venit tibi iustus et salvator ipse, pauper et sedens super asinum et super pullum filium asinae.
Zechariah 9 10 Et disperdam currum ex Ephraim et equum de Ierusalem; et confringetur arcus belli, et loquetur pacem gentibus. Et imperium eius a mari usque ad mare et a flumine usque ad fines terrae.
Zechariah 9 11 Tu quoque: in sanguine testamenti tui extraho vinctos tuos de lacu, in quo non est aqua.
Zechariah 9 12 Convertimini ad munitionem, vincti spei; hodie quoque annuntians: Duplicia reddam tibi.
Zechariah 9 13 Nam extendi mihi Iudam quasi arcum, implevi Ephraim; et suscitabo filios tuos, Sion, super filios tuos, Graecia, et ponam te quasi gladium fortium.
Zechariah 9 14 Et Dominus super eos videbitur, et exibit ut fulgur iaculum eius; et Dominus Deus in tuba canet et vadet in procellis austri.
Zechariah 9 15 Dominus exercituum proteget eos; et devorabunt et conculcabunt lapides fundae et bibent, agitabuntur quasi vino et replebuntur ut phialae et quasi cornua altaris.
Zechariah 9 16 Et salvabit eos Dominus Deus eorum in die illa ut gregem populi sui, quia lapides coronae fulgebunt super terram eius.
Zechariah 9 17 Quid enim bonum eius est, et quid pulchrum eius! Frumentum succrescere facit iuvenes, et mustum virgines.
Zechariah 10 1 Petite a Domino pluviam in tempore pluviae serotinae. Dominus facit fulgura et pluviam imbris dabit eis, singulis herbam in agro.
Zechariah 10 2 Quia theraphim loquuntur inania, et divini vident mendacium, et somnia loquuntur vana, vane consolantur; idcirco migrant quasi grex, affliguntur, quia non est eis pastor. 
Zechariah 10 3 Super pastores iratus est furor meus, et super hircos visitabo: certe visitat Dominus exercituum gregem suum, domum Iudae, et faciet eos quasi equum gloriae suae in bello.
Zechariah 10 4 Ex ipso angulus, ex ipso paxillus, ex ipso arcus proelii, ex ipso egredietur omnis exactor simul.
Zechariah 10 5 Et erunt quasi fortes conculcantes lutum viarum in proelio et bellabunt, quia Dominus cum eis; et confundentur ascensores equorum.
Zechariah 10 6 Et confortabo domum Iudae et domum Ioseph salvabo et reducam eos, quia miserebor eorum; et erunt, sicut non proiecissem eos: ego enim Dominus Deus eorum et exaudiam eos.
Zechariah 10 7 Et erunt quasi fortes Ephraim, et laetabitur cor eorum quasi a vino, et filii eorum videbunt et laetabuntur, et exsultabit cor eorum in Domino.
Zechariah 10 8 Sibilabo eis et congregabo illos, quia redemi eos, et multi erunt, sicut multi ante fuerant.
Zechariah 10 9 Et seminabo eos in populis, et de longe recordabuntur mei; et alent filios suos et revertentur.
Zechariah 10 10 Et reducam eos de terra Aegypti et de Assyria congregabo eos et ad terram Galaad et Libani adducam eos, et non invenietur eis locus.
Zechariah 10 11 Et transibunt per mare angustiae, et percutiet in mari fluctus, et exiccabuntur omnia profunda fluminis; et humiliabitur superbia Assyriae, et sceptrum Aegypti recedet.
Zechariah 10 12 Confortabo eos in Domino, et in nomine eius ambulabunt ”, dicit Dominus.
Zechariah 11 1 Aperi, Libane, portas tuas, et comedat ignis cedros tuas.
Zechariah 11 2 Ulula, abies, quia cecidit cedrus, quoniam magnifici vastati sunt; ululate, quercus Basan, quoniam corruit saltus impervius.
Zechariah 11 3 Vox ululatus pastorum, quia vastata est magnificentia eorum; vox rugitus leonum, quoniam vastata est superbia Iordanis.
Zechariah 11 4 Haec dicit Dominus Deus meus: “ Pasce pecora occisionis. 
Zechariah 11 5 Quae, qui emunt, occidunt et non dolent; et, qui vendunt ea, dicunt: “Benedictus Dominus! Dives factus sum”. Et pastores eorum non miserentur eorum.
Zechariah 11 6 Et ego non miserebor ultra super habitantes terram, dicit Dominus; ecce ego tradam homines, unumquemque in manu proximi sui et in manu regis sui; et concident terram, et non eruam de manu eorum ”.
Zechariah 11 7 Et ego pavi pecus occisionis pro mercatoribus gregis. Et assumpsi mihi duas virgas: unam vocavi Gratiam et alteram vocavi Funiculum; et pavi gregem. 
Zechariah 11 8 Et succidi tres pastores in mense uno, et taeduit eorum animam meam; siquidem et animam eorum taeduit mei. 
Zechariah 11 9 Et dixi: “ Non pascam vos. Quae moritura est, moriatur; et, quae succidenda est, succidatur; et reliquae devorent unaquaeque carnem proximae suae ”. 
Zechariah 11 10 Et tuli virgam meam, quae vocabatur Gratia, et abscidi eam, ut irritum facerem foedus meum, quod percussi cum omnibus populis. 
Zechariah 11 11 Et irritum factum est in die illa; et cognoverunt mercatores gregis, qui observabant me, quia verbum Domini est. 
Zechariah 11 12 Et dixi ad eos: “ Si bonum est in oculis vestris, afferte mercedem meam et, si non, quiescite ”. Et appenderunt mercedem meam triginta siclos argenteos. 
Zechariah 11 13 Et dixit Dominus ad me: “ Proice illud in thesaurum, decorum pretium, quo appretiatus sum ab eis ”. Et tuli triginta siclos argenteos et proieci illos in domum Domini in thesaurum. 
Zechariah 11 14 Et praecidi virgam meam secundam, quae appellabatur Funiculus, ut dissolverem germanitatem inter Iudam et Israel.
Zechariah 11 15 Et dixit Dominus ad me: “ Adhuc sume tibi vasa pastoris stulti;
Zechariah 11 16 quia ecce ego suscitabo pastorem in terra, qui perituram ovem non visitabit, dispersam non quaeret et contritam non sanabit et stantem non sustinebit et carnes pinguium comedet et ungulas earum confringet.
Zechariah 11 17 Vae stulto meo pastori derelinquenti gregem! Gladius super brachium eius et super oculum dextrum eius; brachium eius ariditate siccetur, et oculus dexter eius tenebrescens obscuretur ”.
Zechariah 12 1 Oraculum. Verbum Domini super Israel et super Iudam. Oraculum Domini, qui extendit caelum et fundat terram et fingit spiritum hominis in eo: 
Zechariah 12 2 “ Ecce ego pono Ierusalem pateram crapulae omnibus populis in circuitu. Hoc erit in obsidione contra Ierusalem. 
Zechariah 12 3 Et erit: in die illa ponam Ierusalem lapidem portandum cunctis populis; omnes portantes eam concisione lacerabuntur, et colligentur adversus eam omnes gentes terrae. 
Zechariah 12 4 In die illa, dicit Dominus, percutiam omnem equum in stuporem et ascensorem eius in amentiam; et super domum Iudae aperiam oculos meos et omnem equum populorum percutiam caecitate. 
Zechariah 12 5 Et dicent duces Iudae in corde suo: “Robur habitantium Ierusalem est in Domino exercituum, Deo eorum”. 
Zechariah 12 6 In die illa ponam duces Iudae sicut ollam ignis super ligna et sicut facem ignis super fenum; et devorabunt ad dexteram et ad sinistram omnes populos in circuitu, et habitabitur Ierusalem rursus in loco suo. 
Zechariah 12 7 Et salvabit Dominus prius tabernacula Iudae, ut non elevetur gloria domus David et gloria habitantium Ierusalem contra Iudam. 
Zechariah 12 8 In die illa proteget Dominus habitatores Ierusalem; et erit, qui offenderit ex eis in die illa quasi David, et domus David quasi Deus, sicut angelus Domini in conspectu eorum.
Zechariah 12 9 Et erit: in die illa quaeram conterere omnes gentes, quae veniunt contra Ierusalem, 
Zechariah 12 10 et effundam super domum David et super habitatores Ierusalem spiritum gratiae et precum; et aspicient ad me. Quem confixerunt, plangent quasi planctu super unigenitum et dolebunt super eum, ut doleri solet super primogenitum. 
Zechariah 12 11 In die illa magnus erit planctus in Ierusalem sicut planctus Adadremmon in campo Mageddo; 
Zechariah 12 12 et planget terra, singulae familiae seorsum: familia domus David seorsum et mulieres eorum seorsum; familia domus Nathan seorsum et mulieres eorum seorsum;
Zechariah 12 13 familia domus Levi seorsum et mulieres eorum seorsum; familia Semei seorsum et mulieres eorum seorsum;
Zechariah 12 14 omnes reliquae familiae, singulae familiae seorsum et mulieres eorum seorsum.
Zechariah 13 1 In die illa erit fons patens domui David et habitantibus Ierusalem pro peccatis et immunditia. 
Zechariah 13 2 Et erit in die illa, dicit Dominus exercituum, disperdam nomina idolorum de terra, et non memorabuntur ultra; et pseudoprophetas et spiritum immundum auferam de terra. 
Zechariah 13 3 Et erit: cum prophetaverit quispiam ultra, dicent ei pater eius et mater eius, qui genuerunt eum: “Non vives, quia mendacium locutus es in nomine Domini”; et configent eum pater eius et mater eius, qui genuerunt eum, cum prophetaverit. 
Zechariah 13 4 Et erit: in die illa confundentur prophetae, unusquisque ex visione sua, cum prophetaverit; nec operientur pallio saccino, ut mentiantur, 
Zechariah 13 5 sed dicet: “Non sum propheta; homo operans terram ego sum, quoniam terra est possessio mea ab adulescentia mea”. 
Zechariah 13 6 Et dicetur ei: “Quid sunt plagae istae in medio manuum tuarum?”. Et dicet: “His plagatus sum in domo eorum, qui diligebant me”.
Zechariah 13 7 Framea, suscitare super pastorem meum et super virum cohaerentem mihi, dicit Dominus exercituum. Percute pastorem, et dispergentur oves, et convertam manum meam contra parvulos.
Zechariah 13 8 Et erit in omni terra, dicit Dominus: partes duae in ea dispergentur et deficient, et tertia pars relinquetur in ea;
Zechariah 13 9 et ducam tertiam partem per ignem et purgabo eos, sicut purgatur argentum, et probabo eos, sicut probatur aurum: ipse vocabit nomen meum, et ego exaudiam eum. Dicam: Populus meus est ille; et ipse dicet: “Dominus est Deus meus”.
Zechariah 14 1 Ecce venit dies Domino, et dividentur spolia tua in me dio tui, 
Zechariah 14 2 et congregabo omnes gentes ad Ierusalem in proelium, et capietur civitas, et vastabuntur domus, et mulieres violabuntur; et egredietur media pars civitatis in captivitatem, et reliquum populi non auferetur ex urbe. 
Zechariah 14 3 Et egredietur Dominus et proeliabitur contra gentes illas, sicut proeliatus est in die certaminis. 
Zechariah 14 4 Et stabunt pedes eius in die illa super montem Olivarum, qui est contra Ierusalem ad orientem; et scindetur mons Olivarum ex media parte sui ad orientem et ad occidentem, praerupto grandi valde, et separabitur medium montis ad aquilonem et medium eius ad meridiem. 
Zechariah 14 5 Et fugietis ad vallem montium eorum, quoniam vallis montium pertinget usque ad Iasol; et fugietis, sicut fugistis a facie terraemotus in diebus Oziae regis Iudae, et veniet Dominus Deus meus, omnesque sancti cum eo.
Zechariah 14 6 Erit: in die illa non erit lux sed frigus et gelu; 
Zechariah 14 7 et erit dies una, quae nota est Domino, non dies neque nox; et in tempore vesperi erit lux. 
Zechariah 14 8 Et erit: in die illa exibunt aquae vivae de Ierusalem, medium earum ad mare orientale, et medium earum ad mare occidentale: in aestate et in hieme erunt. 
Zechariah 14 9 Et erit Dominus rex super omnem terram: in die illa erit Dominus unus, et erit nomen eius unum.
Zechariah 14 10 Et revertetur omnis terra in desertum, a Gabaa usque ad Remmon ad austrum Ierusalem, quae exaltabitur et habitabitur in loco suo, a porta Beniamin usque ad locum portae Prioris, et usque ad portam Angulorum, et a turre Hananeel usque ad Torcularia regis. 
Zechariah 14 11 Et habitabunt in ea, et anathema non erit amplius; sed habitabitur Ierusalem secura.
Zechariah 14 12 Et haec erit plaga, qua percutiet Dominus omnes gentes, quae pugnaverunt adversus Ierusalem: tabescet caro uniuscuiusque stantis super pedes suos, et oculi eius contabescent in foraminibus suis, et lingua eius contabescet in ore suo. 
Zechariah 14 13 In die illa erit tumultus Domini magnus in eis, et apprehendet vir manum proximi sui, et elevabitur manus eius super manum proximi sui. 
Zechariah 14 14 Sed et Iudas pugnabit in Ierusalem, et congregabuntur divitiae omnium gentium in circuitu, aurum et argentum et vestes multae nimis. 
Zechariah 14 15 Et sic erit ruina equi, muli, cameli et asini et omnium iumentorum, quae fuerint in castris illis, sicut ruina haec.
Zechariah 14 16 Et omnes, qui reliqui fuerint de universis gentibus, quae venerunt contra Ierusalem, ascendent ab anno in annum, ut adorent Regem, Dominum exercituum, et celebrent festivitatem Tabernaculorum. 
Zechariah 14 17 Et erit: qui non ascenderit de familiis terrae ad Ierusalem, ut adoret Regem, Dominum exercituum, non erit super eos imber. 
Zechariah 14 18 Quod et si familia Aegypti non ascenderit et non venerit, super eos erit plaga, qua percutit Dominus gentes, quae non ascenderint ad celebrandam festivitatem Tabernaculorum. 
Zechariah 14 19 Haec erit poena Aegypti, et haec poena omnium gentium, quae non ascenderint ad celebrandam festivitatem Tabernaculorum. 
Zechariah 14 20 In die illa erit super tintinnabula equorum; “Sanctum Domino”; et erunt lebetes in domo Domini quasi phialae coram altari. 
Zechariah 14 21 Et erit omnis lebes in Ierusalem et in Iuda sanctificatus Domino exercituum; et venient omnes immolantes et sument ex eis et coquent in eis, et non erit mercator ultra in domo Domini exercituum in die illo ”.
Malachi 1 1 Oraculum. Verbum Domini ad Israel in manu Malachiae.
Malachi 1 2 “ Dilexi vos, dicit Dominus, et dixistis: “In quo dilexisti nos?”. Nonne frater erat Esau Iacob?, dicit Dominus; et dilexi Iacob, 
Malachi 1 3 Esau autem odio habui et posui montes eius in solitudinem et hereditatem eius thoibus deserti. 
Malachi 1 4 Quod si dixerit Edom: “Destructi sumus, sed revertentes aedificabimus, quae destructa sunt”, haec dicit Dominus exercituum: Isti aedificabunt, et ego destruam; et vocabuntur 'Termini impietatis' et 'Populus, cui iratus est Dominus usque in aeternum'. 
Malachi 1 5 Et oculi vestri videbunt, et vos dicetis: “Magnificatus est Dominus ultra terminos Israel”.
Malachi 1 6 Filius honorat patrem, et servus dominum suum. Si ergo pater ego sum, ubi est honor meus? Et si Dominus ego sum, ubi est timor meus?, dicit Dominus exercituum ad vos, o sacerdotes, qui despicitis nomen meum et dicitis: “In quo despeximus nomen tuum?”. 
Malachi 1 7 Offertis super altare meum panem pollutum et dicitis: “In quo polluimus te?”. In eo quod dicitis: “Mensa Domini contemptibilis est”. 
Malachi 1 8 Si offeratis caecum ad immolandum, nonne malum est? Et si offeratis claudum et languidum, nonne malum est? Offer illud duci tuo, si placuerit ei, aut si susceperit faciem tuam!, dicit Dominus exercituum. 
Malachi 1 9 Sed nunc deprecamini vultum Dei, ut misereatur vestri! De manu enim vestra factum est hoc. Num suscipiet facies vestras?, dicit Dominus exercituum. 
Malachi 1 10 Quis est in vobis, qui claudat ostia, ne incendatis altare meum gratuito? Non est mihi voluntas in vobis, dicit Dominus exercituum; et munus non suscipiam de manu vestra. 
Malachi 1 11 Ab ortu enim solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda, quia magnum nomen meum in gentibus, dicit Dominus exercituum. 
Malachi 1 12 Vos autem polluistis illud in eo quod dicitis: “Mensa Domini contaminata est, et contemptibilis esca eius”. 
Malachi 1 13 Et dicitis: “Quantus labor!”, et despicitis illam, dicit Dominus exercituum. Et infertis de rapinis claudum et languidum et infertis sicut munus. Numquid suscipiam illud de manu vestra?, dicit Dominus. 
Malachi 1 14 Maledictus dolosus, qui habet in grege suo masculum et votum faciens immolat debile Domino. Quia Rex magnus ego, dicit Dominus exercituum, et nomen meum horribile in gentibus.
Malachi 2 1 Et nunc ad vos mandatum hoc, o sacerdotes. 
Malachi 2 2 Si nolueritis audi re et si nolueritis ponere super cor, ut detis gloriam nomini meo, ait Dominus exercituum, mittam in vos maledictionem et maledicam benedictionibus vestris; et maledicam illis, quoniam non posuistis super cor.
Malachi 2 3 Ecce ego abscindam vobis brachium et dispergam stercus super vultum vestrum, stercus sollemnitatum vestrarum, et assumet vos secum;
Malachi 2 4 et scietis quia misi ad vos mandatum istud, ut esset pactum meum cum Levi, dicit Dominus exercituum.
Malachi 2 5 Pactum meum fuit cum eo vitae et pacis, et dedi haec ei simul cum timore, et timuit me et a facie nominis mei pavebat.
Malachi 2 6 Lex veritatis fuit in ore eius, et iniquitas non est inventa in labiis eius; in pace et in aequitate ambulavit mecum et multos avertit ab iniquitate.
Malachi 2 7 Labia enim sacerdotis custodiunt scientiam, et legem requirunt ex ore eius, quia angelus Domini exercituum est.
Malachi 2 8 Vos autem recessistis de via et scandalizastis plurimos in lege; irritum fecistis pactum Levi, dicit Dominus exercituum;
Malachi 2 9 propter quod et ego dedi vos contemptibiles et humiles omnibus populis, sicut non servastis vias meas et accepistis personam in lege.
Malachi 2 10 Numquid non pater unus omnium nostrum? Numquid non Deus unus creavit nos? Quare ergo dolum facit unusquisque nostrum cum fratre suo, violans pactum patrum nostrorum? 
Malachi 2 11 Dolum fecit Iuda, et abominatio facta est in Israel et in Ierusalem, quia contaminavit Iuda sanctuarium Domini, quod diligit, et accepit uxorem filiam dei alieni. 
Malachi 2 12 Disperdet Dominus virum, qui fecerit hoc, filium et nepotem, de tabernaculis Iacob et de offerentibus munus Domino exercituum.
Malachi 2 13 Et hoc rursum facitis: operitis lacrimis altare Domini, fletu et mugitu, ita ut non respiciam ultra ad sacrificium nec accipiam placabile quid de manu vestra; 
Malachi 2 14 et dicitis: “Quam ob causam?”. Quia Dominus testificatus est inter te et uxorem adulescentiae tuae, cui tu factus es infidelis; et haec particeps tua et uxor foederis tui. 
Malachi 2 15 Nonne unitatem fecit carnis et spiritus? Et quid unitas quaerit nisi semen a Deo? Custodite ergo spiritum vestrum; et uxori adulescentiae tuae noli esse infidelis. 
Malachi 2 16 Si quis odio dimittit, dicit Dominus, Deus Israel, operit iniquitas vestimentum eius, dicit Dominus exercituum. Custodite spiritum vestrum et nolite esse infideles. 
Malachi 2 17 Laborare facitis Dominum in sermonibus vestris et dicitis: “In quo eum facimus laborare?”. In eo quod dicitis: “Omnis, qui facit malum, bonus est in conspectu Domini, et tales ei placent” aut: “Ubi est Deus iudicii?”.
Malachi 3 1 Ecce ego mittam angelum meum, et praeparabit viam an te faciem meam; et statim veniet ad templum suum Dominator, quem vos quaeritis, et angelus testamenti, quem vos vultis. Ecce venit, dicit Dominus exercituum; 
Malachi 3 2 et quis poterit sustinere diem adventus eius, et quis stabit, cum apparebit? Ipse enim quasi ignis conflans et quasi herba fullonum; 
Malachi 3 3 et sedebit conflans et emundans argentum et purgabit filios Levi et colabit eos quasi aurum et quasi argentum, et erunt Domino offerentes sacrificia in iustitia. 
Malachi 3 4 Et placebit Domino sacrificium Iudae et Ierusalem sicut diebus pristinis et sicut annis antiquis. 
Malachi 3 5 Et accedam ad vos in iudicio; et ero testis velox maleficis et adulteris et periuris et, qui opprimunt mercennarios, viduas et pupillos et flectunt ius peregrinorum nec timuerunt me, dicit Dominus exercituum.
Malachi 3 6 Ego enim Dominus et non mutatus sum; sed vos, filii lacob, nondum ad finem pervenistis.
Malachi 3 7 A diebus enim patrum vestrorum recessistis a praeceptis legitimis meis et non custodistis ea. Revertimini ad me, et revertar ad vos, dicit Dominus exercituum. Et dicitis: “In quo revertemur?”.
Malachi 3 8 Numquid homo potest defraudare Deum? Sed vos defraudatis me. Et dicitis: “In quo defraudavimus te?”. In decimis et in primitiis.
Malachi 3 9 Maledictione vos maledicti estis, quia me vos defraudatis, gens tota.
Malachi 3 10 Inferte omnem decimam in horreum, et sit cibus in domo mea; et probate me super hoc, dicit Dominus exercituum: si non aperuero vobis cataractas caeli et effudero vobis benedictionem usque ad abundantiam
Malachi 3 11 et increpabo pro vobis devorantem, et non corrumpet fructum terrae, nec erit sterilis vobis vinea in agro, dicit Dominus exercituum.
Malachi 3 12 Et beatos vos dicent omnes gentes; eritis enim vos terra desiderabilis, dicit Dominus exercituum.
Malachi 3 13 Invaluerunt super me verba vestra, dicit Dominus; 
Malachi 3 14 et dicitis: “Quid locuti sumus contra te?”. Dicitis: “Vanum est servire Deo; et, quod emolumentum, quia custodivimus praecepta eius et quia ambulavimus tristes coram Domino exercituum? 
Malachi 3 15 Ergo nunc beatos dicimus arrogantes; siquidem aedificati sunt facientes impietatem et tentaverunt Deum et salvi facti sunt”. 
Malachi 3 16 Tunc locuti sunt timentes Dominum, unusquisque cum proximo suo. Et attendit Dominus et audivit; et scriptus est liber memorabilium coram eo timentibus Dominum et cogitantibus nomen eius. 
Malachi 3 17 Erunt mihi, ait Dominus exercituum, in die, qua ego facio in peculium; et parcam eis, sicut parcit vir filio suo servienti sibi. 
Malachi 3 18 Rursum videbitis quid sit inter iustum et impium, inter servientem Deo et non servientem ei.
Malachi 3 19 Ecce enim dies veniet succensa quasi caminus; et erunt omnes superbi et omnes facientes impietatem stipula; et inflammabit eos dies veniens, dicit Dominus exercituum, quae non derelinquet eis radicem et ramum. 
Malachi 3 20 Et orietur vobis timentibus nomen meum sol iustitiae et sanitas in pennis eius; et egrediemini et salietis sicut vituli saginati 
Malachi 3 21 et calcabitis impios, cum fuerint cinis sub planta pedum vestrorum in die, quam ego facio, dicit Dominus exercituum.
Malachi 3 22 Mementote legis Moysi servi mei, cui mandavi in Horeb ad omnem Israel praecepta et iudicia.
Malachi 3 23 Ecce ego mittam vobis Eliam prophetam, antequam veniat dies Domini magnus et horribilis;
Malachi 3 24 et convertet cor patrum ad filios et cor filiorum ad patres eorum, ne veniam et percutiam terram anathemate ”.
Matthew 1 1 Liber generationis Iesu Christi filii David filii Abraham.
Matthew 1 2 Abraham genuit Isaac, Isaac autem genuit Iacob, Iacob autem genuit Iudam et fratres eius, 
Matthew 1 3 Iudas autem genuit Phares et Zara de Thamar, Phares autem genuit Esrom, Esrom autem genuit Aram, 
Matthew 1 4 Aram autem genuit Aminadab, Aminadab autem genuit Naasson, Naasson autem genuit Salmon, 
Matthew 1 5 Salmon autem genuit Booz de Rahab, Booz autem genuit Obed ex Ruth, Obed autem genuit Iesse, 
Matthew 1 6 Iesse autem genuit David regem. David autem genuit Salomonem ex ea, quae fuit Uriae, 
Matthew 1 7 Salomon autem genuit Roboam, Roboam autem genuit Abiam, Abia autem genuit Asa, 
Matthew 1 8 Asa autem genuit Iosaphat, Iosaphat autem genuit Ioram, Ioram autem genuit Oziam, 
Matthew 1 9 Ozias autem genuit Ioatham, Ioatham autem genuit Achaz, Achaz autem genuit Ezechiam, 
Matthew 1 10 Ezechias autem genuit Manassen, Manasses autem genuit Amon, Amon autem genuit Iosiam, 
Matthew 1 11 Iosias autem genuit Iechoniam et fratres eius in transmigratione Babylonis.
Matthew 1 12 Et post transmigrationem Babylonis Iechonias genuit Salathiel, Salathiel autem genuit Zorobabel, 
Matthew 1 13 Zorobabel autem genuit Abiud, Abiud autem genuit Eliachim, Eliachim autem genuit Azor, 
Matthew 1 14 Azor autem genuit Sadoc, Sadoc autem genuit Achim, Achim autem genuit Eliud, 
Matthew 1 15 Eliud autem genuit Eleazar, Eleazar autem genuit Matthan, Matthan autem genuit Iacob, 
Matthew 1 16 Iacob autem genuit Ioseph virum Mariae, de qua natus est Iesus, qui vocatur Christus.
Matthew 1 17 Omnes ergo generationes ab Abraham usque ad David generationes quattuordecim; et a David usque ad transmigrationem Babylonis generationes quattuordecim; et a transmigratione Babylonis usque ad Christum generationes quattuordecim.
Matthew 1 18 Iesu Christi autem generatio sic erat. Cum esset desponsata mater eius Maria Ioseph, antequam convenirent inventa est in utero habens de Spiritu Sancto.
Matthew 1 19 Ioseph autem vir eius, cum esset iustus et nollet eam traducere, voluit occulte dimittere eam. 
Matthew 1 20 Haec autem eo cogitante, ecce angelus Domini in somnis apparuit ei dicens: “ Ioseph fili David, noli timere accipere Mariam coniugem tuam. Quod enim in ea natum est, de Spiritu Sancto est; 
Matthew 1 21 pariet autem filium, et vocabis nomen eius Iesum: ipse enim salvum faciet populum suum a peccatis eorum ”.
Matthew 1 22 Hoc autem totum factum est, ut adimpleretur id, quod dictum est a Domino per prophetam dicentem: 
Matthew 1 23 “ Ecce, virgo in utero habebit et pariet filium, et vocabunt nomen eius Emmanuel ”, quod est interpretatum Nobiscum Deus.
Matthew 1 24 Exsurgens autem Ioseph a somno fecit, sicut praecepit ei angelus Domini, et accepit coniugem suam; 
Matthew 1 25 et non cognoscebat eam, donec peperit filium, et vocavit nomen eius Iesum.
Matthew 2 1 Cum autem natus esset Iesus in Bethlehem Iudaeae in diebus Herodis regis, ecce Magi ab oriente venerunt Hierosolymam 
Matthew 2 2 dicentes: “ Ubi est, qui natus est, rex Iudaeorum? Vidimus enim stellam eius in oriente et venimus adorare eum ”. 
Matthew 2 3 Audiens autem Herodes rex turbatus est et omnis Hierosolyma cum illo; 
Matthew 2 4 et congregans omnes principes sacerdotum et scribas populi, sciscitabatur ab eis ubi Christus nasceretur. 
Matthew 2 5 At illi dixerunt ei: “ In Bethlehem Iudaeae. Sic enim scriptum est per prophetam:
Matthew 2 6 "Et tu, Bethlehem terra Iudae, nequaquam minima es in principibus Iudae; ex te enim exiet dux, qui reget populum meum Israel" ”.
Matthew 2 7 Tunc Herodes, clam vocatis Magis, diligenter didicit ab eis tempus stellae, quae apparuit eis; 
Matthew 2 8 et mittens illos in Bethlehem dixit: “ Ite et interrogate diligenter de puero; et cum inveneritis, renuntiate mihi, ut et ego veniens adorem eum ”.
Matthew 2 9 Qui cum audissent regem, abierunt. Et ecce stella, quam viderant in oriente, antecedebat eos, usque dum veniens staret supra, ubi erat puer. 
Matthew 2 10 Videntes autem stellam gavisi sunt gaudio magno valde. 
Matthew 2 11 Et intrantes domum viderunt puerum cum Maria matre eius, et procidentes adoraverunt eum; et apertis thesauris suis, obtulerunt ei munera, aurum et tus et myrrham. 
Matthew 2 12 Et responso accepto in somnis, ne redirent ad Herodem, per aliam viam reversi sunt in regionem suam.
Matthew 2 13 Qui cum recessissent, ecce angelus Domini apparet in somnis Ioseph dicens: “ Surge et accipe puerum et matrem eius et fuge in Aegyptum et esto ibi, usque dum dicam tibi; futurum est enim ut Herodes quaerat puerum ad perdendum eum ”.
Matthew 2 14 Qui consurgens accepit puerum et matrem eius nocte et recessit in Aegyptum 
Matthew 2 15 et erat ibi usque ad obitum Herodis, ut adimpleretur, quod dictum est a Domino per prophetam dicentem: “ Ex Aegypto vocavi filium meum ”.
Matthew 2 16 Tunc Herodes videns quoniam illusus esset a Magis, iratus est valde et mittens occidit omnes pueros, qui erant in Bethlehem et in omnibus finibus eius, a bimatu et infra, secundum tempus, quod exquisierat a Magis. 
Matthew 2 17 Tunc adimpletum est, quod dictum est per Ieremiam prophetam dicentem:
Matthew 2 18 “ Vox in Rama audita est, ploratus et ululatus multus: Rachel plorans filios suos, et noluit consolari, quia non sunt ”.
Matthew 2 19 Defuncto autem Herode, ecce apparet angelus Domini in somnis Ioseph in Aegypto 
Matthew 2 20 dicens: “ Surge et accipe puerum et matrem eius et vade in terram Israel; defuncti sunt enim, qui quaerebant animam pueri ”. 
Matthew 2 21 Qui surgens accepit puerum et matrem eius et venit in terram Israel.
Matthew 2 22 Audiens autem quia Archelaus regnaret in Iudaea pro Herode patre suo, timuit illuc ire; et admonitus in somnis, secessit in partes Galilaeae 
Matthew 2 23 et veniens habitavit in civitate, quae vocatur Nazareth, ut adimpleretur, quod dictum est per Prophetas: “ Nazaraeus vocabitur ”.
Matthew 3 1 In diebus autem illis venit Ioannes Baptista praedicans in deserto Iudaeae 
Matthew 3 2 et dicens: “ Paenitentiam agite; appropinquavit enim regnum caelorum ”.
Matthew 3 3 Hic est enim, qui dictus est per Isaiam prophetam dicentem: “ Vox clamantis in deserto: "Parate viam Domini, rectas facite semitas eius!" ”.
Matthew 3 4 Ipse autem Ioannes habebat vestimentum de pilis cameli et zonam pelliceam circa lumbos suos; esca autem eius erat locustae et mel silvestre.
Matthew 3 5 Tunc exibat ad eum Hierosolyma et omnis Iudaea et omnis regio circa Iordanem, 
Matthew 3 6 et baptizabantur in Iordane flumine ab eo, confitentes peccata sua.
Matthew 3 7 Videns autem multos pharisaeorum et sadducaeorum venientes ad baptismum suum, dixit eis: “ Progenies viperarum, quis demonstravit vobis fugere a futura ira? 
Matthew 3 8 Facite ergo fructum dignum paenitentiae 
Matthew 3 9 et ne velitis dicere intra vos: “Patrem habemus Abraham”; dico enim vobis quoniam potest Deus de lapidibus istis suscitare Abrahae filios. 
Matthew 3 10 Iam enim securis ad radicem arborum posita est; omnis ergo arbor, quae non facit fructum bonum, exciditur et in ignem mittitur. 
Matthew 3 11 Ego quidem vos baptizo in aqua in paenitentiam; qui autem post me venturus est, fortior me est, cuius non sum dignus calceamenta portare; ipse vos baptizabit in Spiritu Sancto et igni, 
Matthew 3 12 cuius ventilabrum in manu sua, et permundabit aream suam et congregabit triticum suum in horreum, paleas autem comburet igni inexstinguibili ”.
Matthew 3 13 Tunc venit Iesus a Galilaea in Iordanem ad Ioannem, ut baptizaretur ab eo. 
Matthew 3 14 Ioannes autem prohibebat eum dicens: “ Ego a te debeo baptizari, et tu venis ad me? ”. 
Matthew 3 15 Respondens autem Iesus dixit ei: “ Sine modo, sic enim decet nos implere omnem iustitiam ”. Tunc dimittit eum. 
Matthew 3 16 Baptizatus autem Iesus, confestim ascendit de aqua; et ecce aperti sunt ei caeli, et vidit Spiritum Dei descendentem sicut columbam et venientem super se. 
Matthew 3 17 Et ecce vox de caelis dicens: “Hic est Filius meus dilectus, in quo mihi complacui ”. 
Matthew 4 1 Tunc Iesus ductus est in de sertum a Spiritu, ut tentaretur a Diabolo. 
Matthew 4 2 Et cum ieiunasset quadraginta diebus et quadraginta noctibus, postea esuriit. 
Matthew 4 3 Et accedens tentator dixit ei: “ Si Filius Dei es, dic, ut lapides isti panes fiant ”. 
Matthew 4 4 Qui respondens dixit: “ Scriptum est: "Non in pane solo vivet homo, sed in omni verbo, quod procedit de ore Dei" ”.
Matthew 4 5 Tunc assumit eum Diabolus in sanctam civitatem et statuit eum supra pinnaculum templi 
Matthew 4 6 et dicit ei: “ Si Filius Dei es, mitte te deorsum. Scriptum est enim: "Angelis suis mandabit de te, et in manibus tollent te, ne forte offendas ad lapidem pedem tuum" ”.
Matthew 4 7 Ait illi Iesus: “ Rursum scriptum est: "Non tentabis Dominum Deum tuum" ”.
Matthew 4 8 Iterum assumit eum Diabolus in montem excelsum valde et ostendit ei omnia regna mundi et gloriam eorum 
Matthew 4 9 et dicit illi: “ Haec tibi omnia dabo, si cadens adoraveris me”. 
Matthew 4 10 Tunc dicit ei Iesus: “ Vade, Satanas! Scriptum est enim: "Dominum Deum tuum adorabis et illi soli servies" ”.
Matthew 4 11 Tunc reliquit eum Diabolus, et ecce angeli accesserunt et ministrabant ei.
Matthew 4 12 Cum autem audisset quod Ioannes traditus esset, secessit in Galilaeam. 
Matthew 4 13 Et relicta Nazareth, venit et habitavit in Capharnaum maritimam 
Matthew 4 14 in finibus Zabulon et Nephthali, ut impleretur, quod dictum est per Isaiam prophetam dicentem:
Matthew 4 15 “ Terra Zabulon et terra Nephthali, ad viam maris, trans Iordanem, Galilaea gentium;
Matthew 4 16 populus, qui sedebat in tenebris, lucem vidit magnam, et sedentibus in regione et umbra mortis lux orta est eis ”.
Matthew 4 17 Exinde coepit Iesus praedicare et dicere: “ Paenitentiam agite; appropinquavit enim regnum caelorum ”.
Matthew 4 18 Ambulans autem iuxta mare Galilaeae, vidit duos fratres, Simonem, qui vocatur Petrus, et Andream fratrem eius, mittentes rete in mare; erant enim piscatores. 
Matthew 4 19 Et ait illis: “ Venite post me, et faciam vos piscatores hominum ”. 
Matthew 4 20 At illi continuo, relictis retibus, secuti sunt eum.
Matthew 4 21 Et procedens inde vidit alios duos fratres, Iacobum Zebedaei et Ioannem fratrem eius, in navi cum Zebedaeo patre eorum reficientes retia sua; et vocavit eos. 
Matthew 4 22 Illi autem statim, relicta navi et patre suo, secuti sunt eum.
Matthew 4 23 Et circumibat Iesus totam Galilaeam, docens in synagogis eorum et praedicans evangelium regni et sanans omnem languorem et omnem infirmitatem in populo. 
Matthew 4 24 Et abiit opinio eius in totam Syriam; et obtulerunt ei omnes male habentes, variis languoribus et tormentis comprehensos, et qui daemonia habebant, et lunaticos et paralyticos, et curavit eos. 
Matthew 4 25 Et secutae sunt eum turbae multae de Galilaea et Decapoli et Hierosolymis et Iudaea et de trans Iordanem.
Matthew 5 1 Videns autem turbas, ascendit in montem; et cum sedisset, ac cesserunt ad eum discipuli eius; 
Matthew 5 2 et aperiens os suum docebat eos dicens:
Matthew 5 3 “ Beati pauperes spiritu, quoniam ipsorum est regnum caelorum.
Matthew 5 4 Beati, qui lugent, quoniam ipsi consolabuntur.
Matthew 5 5 Beati mites, quoniam ipsi possidebunt terram.
Matthew 5 6 Beati, qui esuriunt et sitiunt iustitiam, quoniam ipsi saturabuntur.
Matthew 5 7 Beati misericordes, quia ipsi misericordiam consequentur.
Matthew 5 8 Beati mundo corde, quoniam ipsi Deum videbunt.
Matthew 5 9 Beati pacifici, quoniam filii Dei vocabuntur.
Matthew 5 10 Beati, qui persecutionem patiuntur propter iustitiam, quoniam ipsorum est regnum caelorum.
Matthew 5 11 Beati estis cum maledixerint vobis et persecuti vos fuerint et dixerint omne malum adversum vos, mentientes, propter me. 
Matthew 5 12 Gaudete et exsultate, quoniam merces vestra copiosa est in caelis; sic enim persecuti sunt prophetas, qui fuerunt ante vos.
Matthew 5 13 Vos estis sal terrae; quod si sal evanuerit, in quo salietur? Ad nihilum valet ultra, nisi ut mittatur foras et conculcetur ab hominibus.
Matthew 5 14 Vos estis lux mundi. Non potest civitas abscondi supra montem posita; 
Matthew 5 15 neque accendunt lucernam et ponunt eam sub modio, sed super candelabrum, ut luceat omnibus, qui in domo sunt. 
Matthew 5 16 Sic luceat lux vestra coram hominibus, ut videant vestra bona opera et glorificent Patrem vestrum, qui in caelis est.
Matthew 5 17 Nolite putare quoniam veni solvere Legem aut Prophetas; non veni solvere, sed adimplere. 
Matthew 5 18 Amen quippe dico vobis: Donec transeat caelum et terra, iota unum aut unus apex non praeteribit a Lege, donec omnia fiant. 
Matthew 5 19 Qui ergo solverit unum de mandatis istis minimis et docuerit sic homines, minimus vocabitur in regno caelorum; qui autem fecerit et docuerit, hic magnus vocabitur in regno caelorum.
Matthew 5 20 Dico enim vobis: Nisi abundaverit iustitia vestra plus quam scribarum et pharisaeorum, non intrabitis in regnum caelorum.
Matthew 5 21 Audistis quia dictum est antiquis: “Non occides; qui autem occiderit, reus erit iudicio”. 
Matthew 5 22 Ego autem dico vobis: Omnis, qui irascitur fratri suo, reus erit iudicio; qui autem dixerit fratri suo: “Racha”, reus erit concilio; qui autem dixerit: “Fatue”, reus erit gehennae ignis. 
Matthew 5 23 Si ergo offeres munus tuum ad altare, et ibi recordatus fueris quia frater tuus habet aliquid adversum te, 
Matthew 5 24 relinque ibi munus tuum ante altare et vade, prius, reconciliare fratri tuo et tunc veniens offer munus tuum. 
Matthew 5 25 Esto consentiens adversario tuo cito, dum es in via cum eo, ne forte tradat te adversarius iudici, et iudex tradat te ministro, et in carcerem mittaris. 
Matthew 5 26 Amen dico tibi: Non exies inde, donec reddas novissimum quadrantem.
Matthew 5 27 Audistis quia dictum est: "Non moechaberis". 
Matthew 5 28 Ego autem dico vobis: Omnis, qui viderit mulierem ad concupiscendum eam, iam moechatus est eam in corde suo. 
Matthew 5 29 Quod si oculus tuus dexter scandalizat te, erue eum et proice abs te; expedit enim tibi, ut pereat unum membrorum tuorum, quam totum corpus tuum mittatur in gehennam. 
Matthew 5 30 Et si dextera manus tua scandalizat te, abscide eam et proice abs te; expedit enim tibi, ut pereat unum membrorum tuorum, quam totum corpus tuum abeat in gehennam.
Matthew 5 31 Dictum est autem: “Quicumque dimiserit uxorem suam, det illi libellum repudii”. 
Matthew 5 32 Ego autem dico vobis: Omnis, qui dimiserit uxorem suam, excepta fornicationis causa, facit eam moechari; et, qui dimissam duxerit, adulterat.
Matthew 5 33 Iterum audistis quia dictum est antiquis: "Non periurabis; reddes autem Domino iuramenta tua". 
Matthew 5 34 Ego autem dico vobis: Non iurare omnino, neque per caelum, quia thronus Dei est, 
Matthew 5 35 neque per terram, quia scabellum est pedum eius, neque per Hierosolymam, quia civitas est magni Regis; 
Matthew 5 36 neque per caput tuum iuraveris, quia non potes unum capillum album facere aut nigrum. 
Matthew 5 37 Sit autem sermo vester: “Est, est”, “Non, non”; quod autem his abundantius est, a Malo est.
Matthew 5 38 Audistis quia dictum est: "Oculum pro oculo et dentem pro dente". 
Matthew 5 39 Ego autem dico vobis: Non resistere malo; sed si quis te percusserit in dextera maxilla tua, praebe illi et alteram; 
Matthew 5 40 et ei, qui vult tecum iudicio contendere et tunicam tuam tollere, remitte ei et pallium; 
Matthew 5 41 et quicumque te angariaverit mille passus, vade cum illo duo. 
Matthew 5 42 Qui petit a te, da ei; et volenti mutuari a te, ne avertaris.
Matthew 5 43 Audistis quia dictum est: "Diliges proximum tuum et odio habebis inimicum tuum". 
Matthew 5 44 Ego autem dico vobis: Diligite inimicos vestros et orate pro persequentibus vos, 
Matthew 5 45 ut sitis filii Patris vestri, qui in caelis est, quia solem suum oriri facit super malos et bonos et pluit super iustos et iniustos. 
Matthew 5 46 Si enim dilexeritis eos, qui vos diligunt, quam mercedem habetis? Nonne et publicani hoc faciunt? 
Matthew 5 47 Et si salutaveritis fratres vestros tantum, quid amplius facitis? Nonne et ethnici hoc faciunt? 
Matthew 5 48 Estote ergo vos perfecti, sicut Pater vester caelestis perfectus est.
Matthew 6 1 Attendite, ne iustitiam vestram faciatis coram hominibus, ut vi deamini ab eis; alioquin mercedem non habetis apud Patrem vestrum, qui in caelis est. 
Matthew 6 2 Cum ergo facies eleemosynam, noli tuba canere ante te, sicut hypocritae faciunt in synagogis et in vicis, ut honorificentur ab hominibus. Amen dico vobis: Receperunt mercedem suam.
Matthew 6 3 Te autem faciente eleemosynam, nesciat sinistra tua quid faciat dextera tua, 
Matthew 6 4 ut sit eleemosyna tua in abscondito, et Pater tuus, qui videt in abscondito, reddet tibi.
Matthew 6 5 Et cum oratis, non eritis sicut hypocritae, qui amant in synagogis et in angulis platearum stantes orare, ut videantur ab hominibus. Amen dico vobis: Receperunt mercedem suam. 
Matthew 6 6 Tu autem cum orabis, intra in cubiculum tuum et, clauso ostio tuo, ora Patrem tuum, qui est in abscondito; et Pater tuus, qui videt in abscondito, reddet tibi. 
Matthew 6 7 Orantes autem nolite multum loqui sicut ethnici; putant enim quia in multiloquio suo exaudiantur. 
Matthew 6 8 Nolite ergo assimilari eis; scit enim Pater vester, quibus opus sit vobis, antequam petatis eum.
Matthew 6 9 Sic ergo vos orabitis: Pater noster, qui es in caelis, sanctificetur nomen tuum,
Matthew 6 10 adveniat regnum tuum, fiat voluntas tua, sicut in caelo, et in terra.
Matthew 6 11 Panem nostrum supersubstantialem da nobis hodie;
Matthew 6 12 et dimitte nobis debita nostra, sicut et nos dimittimus debitoribus nostris;
Matthew 6 13 et ne inducas nos in tentationem, sed libera nos a Malo.
Matthew 6 14 Si enim dimiseritis hominibus peccata eorum, dimittet et vobis Pater vester caelestis; 
Matthew 6 15 si autem non dimiseritis hominibus, nec Pater vester dimittet peccata vestra.
Matthew 6 16 Cum autem ieiunatis, nolite fieri sicut hypocritae tristes; demoliuntur enim facies suas, ut pareant hominibus ieiunantes. Amen dico vobis: Receperunt mercedem suam. 
Matthew 6 17 Tu autem cum ieiunas, unge caput tuum et faciem tuam lava, 
Matthew 6 18 ne videaris hominibus ieiunans sed Patri tuo, qui est in abscondito; et Pater tuus, qui videt in abscondito, reddet tibi.
Matthew 6 19 Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur; 
Matthew 6 20 thesaurizate autem vobis thesauros in caelo, ubi neque aerugo neque tinea demolitur, et ubi fures non effodiunt nec furantur; 
Matthew 6 21 ubi enim est thesaurus tuus, ibi erit et cor tuum.
Matthew 6 22 Lucerna corporis est oculus. Si ergo fuerit oculus tuus simplex, totum corpus tuum lucidum erit; 
Matthew 6 23 si autem oculus tuus nequam fuerit, totum corpus tuum tenebrosum erit. Si ergo lumen, quod in te est, tene brae sunt, tenebrae quantae erunt! 
Matthew 6 24 Nemo potest duobus dominis servire: aut enim unum odio habebit et alterum diliget, aut unum sustinebit et alterum contemnet; non potestis Deo servire et mammonae.
Matthew 6 25 Ideo dico vobis: Ne solliciti sitis animae vestrae quid manducetis, neque corpori vestro quid induamini. Nonne anima plus est quam esca, et corpus quam vestimentum? 
Matthew 6 26 Respicite volatilia caeli, quoniam non serunt neque metunt neque congregant in horrea, et Pater vester caelestis pascit illa. Nonne vos magis pluris estis illis? 
Matthew 6 27 Quis autem vestrum cogitans potest adicere ad aetatem suam cubitum unum? 
Matthew 6 28 Et de vestimento quid solliciti estis? Considerate lilia agri quomodo crescunt: non laborant neque nent. 
Matthew 6 29 Dico autem vobis quoniam nec Salomon in omni gloria sua coopertus est sicut unum ex istis. 
Matthew 6 30 Si autem fenum agri, quod hodie est et cras in clibanum mittitur, Deus sic vestit, quanto magis vos, modicae fidei? 
Matthew 6 31 Nolite ergo solliciti esse dicentes: “Quid manducabimus?”, aut: “Quid bibemus?”, aut: “Quo operiemur?”. 
Matthew 6 32 Haec enim omnia gentes inquirunt; scit enim Pater vester caelestis quia his omnibus indigetis. 
Matthew 6 33 Quaerite autem primum regnum Dei et iustitiam eius, et haec omnia adicientur vobis. 
Matthew 6 34 Nolite ergo esse solliciti in crastinum; crastinus enim dies sollicitus erit sibi ipse. Sufficit diei malitia sua.
Matthew 7 1 Nolite iudicare, ut non iudice mini; 
Matthew 7 2 in quo enim iudicio iudi caveritis, iudicabimini, et in qua mensura mensi fueritis, metietur vobis. 
Matthew 7 3 Quid autem vides festucam in oculo fratris tui, et trabem in oculo tuo non vides? 
Matthew 7 4 Aut quomodo dices fratri tuo: “Sine, eiciam festucam de oculo tuo”, et ecce trabes est in oculo tuo? 
Matthew 7 5 Hypocrita, eice primum trabem de oculo tuo, et tunc videbis eicere festucam de oculo fratris tui.
Matthew 7 6 Nolite dare sanctum canibus neque mittatis margaritas vestras ante porcos, ne forte conculcent eas pedibus suis et conversi dirumpant vos.
Matthew 7 7 Petite, et dabitur vobis; quaerite et invenietis; pulsate, et aperietur vobis. 
Matthew 7 8 Omnis enim qui petit, accipit; et, qui quaerit, invenit; et pulsanti aperietur. 
Matthew 7 9 Aut quis est ex vobis homo, quem si petierit filius suus panem, numquid lapidem porriget ei? 
Matthew 7 10 Aut si piscem petierit, numquid serpentem porriget ei? 
Matthew 7 11 Si ergo vos, cum sitis mali, nostis dona bona dare filiis vestris, quanto magis Pater vester, qui in caelis est, dabit bona petentibus se.
Matthew 7 12 Omnia ergo, quaecumque vultis ut faciant vobis homines, ita et vos facite eis; haec est enim Lex et Prophetae.
Matthew 7 13 Intrate per angustam portam, quia lata porta et spatiosa via, quae ducit ad perditionem, et multi sunt, qui intrant per eam; 
Matthew 7 14 quam angusta porta et arta via, quae ducit ad vitam, et pauci sunt, qui inveniunt eam!
Matthew 7 15 Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces. 
Matthew 7 16 A fructibus eorum cognoscetis eos; numquid colligunt de spinis uvas aut de tribulis ficus? 
Matthew 7 17 Sic omnis arbor bona fructus bonos facit, mala autem arbor fructus malos facit; 
Matthew 7 18 non potest arbor bona fructus malos facere, neque arbor mala fructus bonos facere. 
Matthew 7 19 Omnis arbor, quae non facit fructum bonum, exciditur et in ignem mittitur. 
Matthew 7 20 Igitur ex fructibus eorum cognoscetis eos.
Matthew 7 21 Non omnis, qui dicit mihi: “Domine, Domine”, intrabit in regnum caelorum, sed qui facit voluntatem Patris mei, qui in caelis est. 
Matthew 7 22 Multi dicent mihi in illa die: “Domine, Domine, nonne in tuo nomine prophetavimus, et in tuo nomine daemonia eiecimus, et in tuo nomine virtutes multas fecimus?”. 
Matthew 7 23 Et tunc confitebor illis: Numquam novi vos; discedite a me, qui operamini iniquitatem.
Matthew 7 24 Omnis ergo, qui audit verba mea haec et facit ea, assimilabitur viro sapienti, qui aedificavit domum suam supra petram. 
Matthew 7 25 Et descendit pluvia, et venerunt flumina, et flaverunt venti et irruerunt in domum illam, et non cecidit; fundata enim erat supra petram.
Matthew 7 26 Et omnis, qui audit verba mea haec et non facit ea, similis erit viro stulto, qui aedificavit domum suam supra arenam. 
Matthew 7 27 Et descendit pluvia, et venerunt flumina, et flaverunt venti et irruerunt in domum illam, et cecidit, et fuit ruina eius magna ”.
Matthew 7 28 Et factum est, cum consummasset Iesus verba haec, admirabantur turbae super doctrinam eius; 
Matthew 7 29 erat enim docens eos sicut potestatem habens, et non sicut scribae eorum.
Matthew 8 1 Cum autem descendisset de monte, secutae sunt eum turbae multae.
Matthew 8 2 Et ecce leprosus veniens adorabat eum dicens: “ Domine, si vis, potes me mundare ”. 
Matthew 8 3 Et extendens manum, tetigit eum dicens: “ Volo, mundare! ”; et confestim mundata est lepra eius. 
Matthew 8 4 Et ait illi Iesus: “ Vide, nemini dixeris; sed vade, ostende te sacerdoti et offer munus, quod praecepit Moyses, in testimonium illis ”.
Matthew 8 5 Cum autem introisset Capharnaum, accessit ad eum centurio rogans eum 
Matthew 8 6 et dicens: “ Domine, puer meus iacet in domo paralyticus et male torquetur ”. 
Matthew 8 7 Et ait illi: “ Ego veniam et curabo eum ”. 
Matthew 8 8 Et respondens centurio ait: “ Domine, non sum dignus, ut intres sub tectum meum, sed tantum dic verbo, et sanabitur puer meus. 
Matthew 8 9 Nam et ego homo sum sub potestate, habens sub me milites, et dico huic: “Vade”, et vadit; et alii: “Veni”, et venit; et servo meo: “Fac hoc”, et facit”.
Matthew 8 10 Audiens autem Iesus, miratus est et sequentibus se dixit: “Amen dico vobis: Apud nullum inveni tantam fidem in Israel! 
Matthew 8 11 Dico autem vobis quod multi ab oriente et occidente venient et recumbent cum Abraham et Isaac et Iacob in regno caelorum; 
Matthew 8 12 filii autem regni eicientur in tenebras exteriores: ibi erit fletus et stridor dentium ”. 
Matthew 8 13 Et dixit Iesus centurioni: “ Vade; sicut credidisti, fiat tibi ”. Et sanatus est puer in hora illa.
Matthew 8 14 Et cum venisset Iesus in domum Petri, vidit socrum eius iacentem et febricitantem; 
Matthew 8 15 et tetigit manum eius, et dimisit eam febris; et surrexit et ministrabat ei.
Matthew 8 16 Vespere autem facto, obtulerunt ei multos daemonia habentes; et eiciebat spiritus verbo et omnes male habentes curavit, 
Matthew 8 17 ut adimpleretur, quod dictum est per Isaiam prophetam dicentem: “ Ipse infirmitates nostras accepit et aegrotationes portavit ”.
Matthew 8 18 Videns autem Iesus turbas multas circum se, iussit ire trans fretum. 
Matthew 8 19 Et accedens unus scriba ait illi: “ Magister, sequar te, quocumque ieris ”. 
Matthew 8 20 Et dicit ei Iesus: “ Vulpes foveas habent, et volucres caeli tabernacula, Filius autem hominis non habet, ubi caput reclinet ”.
Matthew 8 21 Alius autem de discipulis eius ait illi: “Domine, permitte me primum ire et sepelire patrem meum ”. 
Matthew 8 22 Iesus autem ait illi: “ Sequere me et dimitte mortuos sepelire mortuos suos ”.
Matthew 8 23 Et ascendente eo in naviculam, secuti sunt eum discipuli eius. 
Matthew 8 24 Et ecce motus magnus factus est in mari, ita ut navicula operiretur fluctibus; ipse vero dormiebat. 
Matthew 8 25 Et accesserunt et suscitaverunt eum dicentes: “ Domine, salva nos, perimus! ”. 
Matthew 8 26 Et dicit eis: “ Quid timidi estis, modicae fidei? ”. Tunc surgens increpavit ventis et mari, et facta est tranquillitas magna. 
Matthew 8 27 Porro homines mirati sunt dicentes: “ Qualis est hic, quia et venti et mare oboediunt ei? ”. 
Matthew 8 28 Et cum venisset trans fretum in regionem Gadarenorum, occurrerunt ei duo habentes daemonia, de monumentis exeuntes, saevi nimis, ita ut nemo posset transire per viam illam. 
Matthew 8 29 Et ecce clamaverunt dicentes: “ Quid nobis et tibi, Fili Dei? Venisti huc ante tempus torquere nos? ”. 
Matthew 8 30 Erat autem longe ab illis grex porcorum multorum pascens. 
Matthew 8 31 Daemones autem rogabant eum dicentes: “ Si eicis nos, mitte nos in gregem porcorum ”. 
Matthew 8 32 Et ait illis: “ Ite ”. Et illi exeuntes abierunt in porcos; et ecce impetu abiit totus grex per praeceps in mare, et mortui sunt in aquis. 
Matthew 8 33 Pastores autem fugerunt et venientes in civitatem nuntiaverunt omnia et de his, qui daemonia habuerant. 
Matthew 8 34 Et ecce tota civitas exiit obviam Iesu, et viso eo rogabant, ut transiret a finibus eorum.
Matthew 9 1 Et ascendens in naviculam transfretavit et venit in civita tem suam. 
Matthew 9 2 Et ecce offerebant ei paralyticum iacentem in lecto. Et videns Iesus fidem illorum, dixit paralytico: “ Confide, fili; remittuntur peccata tua ”. 
Matthew 9 3 Et ecce quidam de scribis dixerunt intra se: “ Hic blasphemat ”. 
Matthew 9 4 Et cum vidisset Iesus cogitationes eorum, dixit: “ Ut quid cogitatis mala in cordibus vestris? 
Matthew 9 5 Quid enim est facilius, dicere: “Dimittuntur peccata tua”, aut dicere: “Surge et ambula”? 
Matthew 9 6 Ut sciatis autem quoniam Filius hominis habet potestatem in terra dimittendi peccata — tunc ait paralytico - : Surge, tolle lectum tuum et vade in domum tuam ”. 
Matthew 9 7 Et surrexit et abiit in domum suam. 
Matthew 9 8 Videntes autem turbae timuerunt et glorificaverunt Deum, qui dedit potestatem talem hominibus.
Matthew 9 9 Et cum transiret inde Iesus, vidit hominem sedentem in teloneo, Matthaeum nomine, et ait illi: “Sequere me”. Et surgens secutus est eum.
Matthew 9 10 Et factum est, discumbente eo in domo, ecce multi publicani et peccatores venientes simul discumbebant cum Iesu et discipulis eius. 
Matthew 9 11 Et videntes pharisaei dicebant discipulis eius: “ Quare cum publicanis et peccatoribus manducat magister vester? ”. 
Matthew 9 12 At ille audiens ait: “ Non est opus valentibus medico sed male habentibus.
Matthew 9 13 Euntes autem discite quid est: “Misericordiam volo et non sacrificium”. Non enim veni vocare iustos sed peccatores ”.
Matthew 9 14 Tunc accedunt ad eum discipuli Ioannis dicentes: “ Quare nos et pharisaei ieiunamus frequenter, discipuli autem tui non ieiunant? ”. 
Matthew 9 15 Et ait illis Iesus: “ Numquid possunt convivae nuptiarum lugere, quamdiu cum illis est sponsus? Venient autem dies, cum auferetur ab eis sponsus, et tunc ieiunabunt. 
Matthew 9 16 Nemo autem immittit commissuram panni rudis in vestimentum vetus; tollit enim supplementum eius a vestimento, et peior scissura fit. 
Matthew 9 17 Neque mittunt vinum novum in utres veteres, alioquin rumpuntur utres, et vinum effunditur, et utres pereunt; sed vinum novum in utres novos mittunt, et ambo conservantur ”.
Matthew 9 18 Haec illo loquente ad eos, ecce princeps unus accessit et adorabat eum dicens: “ Filia mea modo defuncta est; sed veni, impone manum tuam super eam, et vivet ”. 
Matthew 9 19 Et surgens Iesus sequebatur eum et discipuli eius.
Matthew 9 20 Et ecce mulier, quae sanguinis fluxum patiebatur duodecim annis, accessit retro et tetigit fimbriam vestimenti eius. 
Matthew 9 21 Dicebat enim intra se: “ Si tetigero tantum vestimentum eius, salva ero ”. 
Matthew 9 22 At Iesus conversus et videns eam dixit: “ Confide, filia; fides tua te salvam fecit ”. Et salva facta est mulier ex illa hora.
Matthew 9 23 Et cum venisset Iesus in domum principis et vidisset tibicines et turbam tumultuantem, 
Matthew 9 24 dicebat: “ Recedite; non est enim mortua puella, sed dormit ”. Et deridebant eum. 
Matthew 9 25 At cum eiecta esset turba, intravit et tenuit manum eius, et surrexit puella. 
Matthew 9 26 Et exiit fama haec in universam terram illam.
Matthew 9 27 Et transeunte inde Iesu, secuti sunt eum duo caeci clamantes et dicentes: “ Miserere nostri, fili David! ”. 
Matthew 9 28 Cum autem venisset domum, accesserunt ad eum caeci, et dicit eis Iesus: “ Creditis quia possum hoc facere? ”. Dicunt ei: “Utique, Domine”. 
Matthew 9 29 Tunc tetigit oculos eorum dicens: “Secundum fidem vestram fiat vobis”. 
Matthew 9 30 Et aperti sunt oculi illorum. Et comminatus est illis Iesus dicens: “ Videte, ne quis sciat ”. 
Matthew 9 31 Illi autem exeuntes diffamaverunt eum in universa terra illa.
Matthew 9 32 Egressis autem illis, ecce obtulerunt ei hominem mutum, daemonium habentem. 
Matthew 9 33 Et eiecto daemone, locutus est mutus. Et miratae sunt turbae dicentes: “ Numquam apparuit sic in Israel! ”. 
Matthew 9 34 Pharisaei autem dicebant: “ In principe daemoniorum eicit daemones ”.
Matthew 9 35 Et circumibat Iesus civitates omnes et castella, docens in synagogis eorum et praedicans evangelium regni et curans omnem languorem et omnem infirmitatem. 
Matthew 9 36 Videns autem turbas, misertus est eis, quia erant vexati et iacentes sicut oves non habentes pastorem. 
Matthew 9 37 Tunc dicit discipulis suis: “ Messis quidem multa, operarii autem pauci; 
Matthew 9 38 rogate ergo Dominum messis, ut mittat operarios in messem suam ”.
Matthew 10 1 Et convocatis Duodecim di scipulis suis, dedit illis pote statem spirituum immundorum, ut eicerent eos et curarent omnem languorem et omnem infirmitatem.
Matthew 10 2 Duodecim autem apostolorum nomina sunt haec: primus Simon, qui dicitur Petrus, et Andreas frater eius, et Iacobus Zebedaei et Ioannes frater eius, 
Matthew 10 3 Philippus et Bartholomaeus, Thomas et Matthaeus publicanus, Iacobus Alphaei et Thaddaeus, 
Matthew 10 4 Simon Chananaeus et Iudas Iscariotes, qui et tradidit eum.
Matthew 10 5 Hos Duodecim misit Iesus praecipiens eis et dicens: “ In viam gentium ne abieritis et in civitates Samaritanorum ne intraveritis; 
Matthew 10 6 sed potius ite ad oves, quae perierunt domus Israel. 
Matthew 10 7 Euntes autem praedicate dicentes: “Appropinquavit regnum caelorum”.
Matthew 10 8 Infirmos curate, mortuos suscitate, leprosos mundate, daemones eicite; gratis accepistis, gratis date. 
Matthew 10 9 Nolite possidere aurum neque argentum neque pecuniam in zonis vestris, 
Matthew 10 10 non peram in via neque duas tunicas neque calceamenta neque virgam; dignus enim est operarius cibo suo.
Matthew 10 11 In quamcumque civitatem aut castellum intraveritis, interrogate quis in ea dignus sit; et ibi manete donec exeatis. 
Matthew 10 12 Intrantes autem in domum, salutate eam; 
Matthew 10 13 et si quidem fuerit domus digna, veniat pax vestra super eam; si autem non fuerit digna, pax vestra ad vos revertatur. 
Matthew 10 14 Et quicumque non receperit vos neque audierit sermones vestros, exeuntes foras de domo vel de civitate illa, excutite pulverem de pedibus vestris. 
Matthew 10 15 Amen dico vobis: Tolerabilius erit terrae Sodomorum et Gomorraeorum in die iudicii quam illi civitati.
Matthew 10 16 Ecce ego mitto vos sicut oves in medio luporum; estote ergo prudentes sicut serpentes et simplices sicut columbae. 
Matthew 10 17 Cavete autem ab hominibus; tradent enim vos in conciliis, et in synagogis suis flagellabunt vos; 
Matthew 10 18 et ad praesides et ad reges ducemini propter me in testimonium illis et gentibus. 
Matthew 10 19 Cum autem tradent vos, nolite cogitare quomodo aut quid loquamini; dabitur enim vobis in illa hora quid loquamini. 
Matthew 10 20 Non enim vos estis, qui loquimini, sed Spiritus Patris vestri, qui loquitur in vobis.
Matthew 10 21 Tradet autem frater fratrem in mortem, et pater filium; et insurgent filii in parentes et morte eos afficient. 
Matthew 10 22 Et eritis odio omnibus propter nomen meum; qui autem perseveraverit in finem, hic salvus erit. 
Matthew 10 23 Cum autem persequentur vos in civitate ista, fugite in aliam; amen enim dico vobis: Non consummabitis civitates Israel, donec veniat Filius hominis.
Matthew 10 24 Non est discipulus super magistrum nec servus super dominum suum. 
Matthew 10 25 Sufficit discipulo, ut sit sicut magister eius, et servus sicut dominus eius. Si patrem familias Beelzebul vocaverunt, quanto magis domesticos eius!
Matthew 10 26 Ne ergo timueritis eos. Nihil enim est opertum, quod non revelabitur, et occultum, quod non scietur. 
Matthew 10 27 Quod dico vobis in tenebris, dicite in lumine; et, quod in aure auditis, praedicate super tecta. 
Matthew 10 28 Et nolite timere eos, qui occidunt corpus, animam autem non possunt occidere; sed potius eum timete, qui potest et animam et corpus perdere in gehenna. 
Matthew 10 29 Nonne duo passeres asse veneunt? Et unus ex illis non cadet super terram sine Patre vestro.
Matthew 10 30 Vestri autem et capilli capitis omnes numerati sunt. 
Matthew 10 31 Nolite ergo timere; multis passeribus meliores estis vos.
Matthew 10 32 Omnis ergo qui confitebitur me coram hominibus, confitebor et ego eum coram Patre meo, qui est in caelis; 
Matthew 10 33 qui autem negaverit me coram hominibus, negabo et ego eum coram Patre meo, qui est in caelis.
Matthew 10 34 Nolite arbitrari quia venerim mittere pacem in terram; non veni pacem mittere sed gladium. 
Matthew 10 35 Veni enim separare hominem adversus patrem suum et filiam adversus matrem suam et nurum adversus socrum suam:
Matthew 10 36 et inimici hominis domestici eius.
Matthew 10 37 Qui amat patrem aut matrem plus quam me, non est me dignus; et, qui amat filium aut filiam super me, non est me dignus; 
Matthew 10 38 et, qui non accipit crucem suam et sequitur me, non est me dignus. 
Matthew 10 39 Qui invenerit animam suam, perdet illam; et, qui perdiderit animam suam propter me, inveniet eam.
Matthew 10 40 Qui recipit vos, me recipit; et, qui me recipit, recipit eum, qui me misit. 
Matthew 10 41 Qui recipit prophetam in nomine prophetae, mercedem prophetae accipiet; et, qui recipit iustum in nomine iusti, mercedem iusti accipiet. 
Matthew 10 42 Et, quicumque potum dederit uni ex minimis istis calicem aquae frigidae tantum in nomine discipuli, amen dico vobis: Non perdet mercedem suam ”.
Matthew 11 1 Et factum est, cum consum masset Iesus praecipiens Duodecim discipulis suis, transiit inde, ut doceret et praedicaret in civitatibus eorum.
Matthew 11 2 Ioannes autem, cum audisset in vinculis opera Christi, mittens per discipulos suos 
Matthew 11 3 ait illi: “ Tu es qui venturus es, an alium exspectamus? ”. 
Matthew 11 4 Et respondens Iesus ait illis: “ Euntes renuntiate Ioanni, quae auditis et videtis: 
Matthew 11 5 caeci vident et claudi ambulant, leprosi mundantur et surdi audiunt et mortui resurgunt et pauperes evangelizantur; 
Matthew 11 6 et beatus est, qui non fuerit scandalizatus in me ”. 
Matthew 11 7 Illis autem abeuntibus, coepit Iesus dicere ad turbas de Ioanne: “ Quid existis in desertum videre? Arundinem vento agitatam? 
Matthew 11 8 Sed quid existis videre? Hominem mollibus vestitum? Ecce, qui mollibus vestiuntur, in domibus regum sunt. 
Matthew 11 9 Sed quid existis videre? Prophetam? Etiam, dico vobis, et plus quam prophetam.
Matthew 11 10 Hic est, de quo scriptum est: "Ecce ego mitto angelum meum ante faciem tuam, qui praeparabit viam tuam ante te".
Matthew 11 11 Amen dico vobis: Non surrexit inter natos mulierum maior Ioanne Baptista; qui autem minor est in regno caelorum, maior est illo. 
Matthew 11 12 A diebus autem Ioannis Baptistae usque nunc regnum caelorum vim patitur, et violenti rapiunt illud. 
Matthew 11 13 Omnes enim Prophetae et Lex usque ad Ioannem prophetaverunt; 
Matthew 11 14 et si vultis recipere, ipse est Elias, qui venturus est. 
Matthew 11 15 Qui habet aures, audiat.
Matthew 11 16 Cui autem similem aestimabo generationem istam? Similis est pueris sedentibus in foro, qui clamantes coaequalibus 
Matthew 11 17 dicunt: “Cecinimus vobis, et non saltastis; lamentavimus, et non planxistis”.
Matthew 11 18 Venit enim Ioannes neque manducans neque bibens, et dicunt: “Daemonium habet!”; 
Matthew 11 19 venit Filius hominis manducans et bibens, et dicunt: “Ecce homo vorax et potator vini, publicanorum amicus et peccatorum!”. Et iustificata est sapientia ab operibus suis ”.
Matthew 11 20 Tunc coepit exprobrare civitatibus, in quibus factae sunt plurimae virtutes eius, quia non egissent paenitentiam: 
Matthew 11 21 “ Vae tibi, Chorazin! Vae tibi, Bethsaida! Quia si in Tyro et Sidone factae essent virtutes, quae factae sunt in vobis, olim in cilicio et cinere paenitentiam egissent. 
Matthew 11 22 Verumtamen dico vobis: Tyro et Sidoni remissius erit in die iudicii quam vobis. 
Matthew 11 23 Et tu, Capharnaum, numquid usque in caelum exaltaberis? Usque in infernum descendes! Quia si in Sodomis factae fuissent virtutes, quae factae sunt in te, mansissent usque in hunc diem. 
Matthew 11 24 Verumtamen dico vobis: Terrae Sodomorum remissius erit in die iudicii quam tibi ”.
Matthew 11 25 In illo tempore respondens Iesus dixit: “ Confiteor tibi, Pater, Domine caeli et terrae, quia abscondisti haec a sapientibus et prudentibus et revelasti ea parvulis. 
Matthew 11 26 Ita, Pater, quoniam sic fuit placitum ante te. 
Matthew 11 27 Omnia mihi tradita sunt a Patre meo; et nemo novit Filium nisi Pater, neque Patrem quis novit nisi Filius et cui voluerit Filius revelare.
Matthew 11 28 Venite ad me, omnes, qui laboratis et onerati estis, et ego reficiam vos. 
Matthew 11 29 Tollite iugum meum super vos et discite a me, quia mitis sum et humilis corde, et invenietis requiem animabus vestris. 
Matthew 11 30 Iugum enim meum suave, et onus meum leve est ”.
Matthew 12 1 In illo tempore abiit Iesus sabbatis per sata; discipuli autem eius esurierunt et coeperunt vellere spicas et manducare. 
Matthew 12 2 Pharisaei autem videntes dixerunt ei: “ Ecce discipuli tui faciunt, quod non licet facere sabbato ”. 
Matthew 12 3 At ille dixit eis: “ Non legistis quid fecerit David, quando esuriit, et qui cum eo erant? 
Matthew 12 4 Quomodo intravit in domum Dei et panes propositionis comedit, quod non licebat ei edere neque his, qui cum eo erant, nisi solis sacerdotibus? 
Matthew 12 5 Aut non legistis in Lege quia sabbatis sacerdotes in templo sabbatum violant et sine crimine sunt? 
Matthew 12 6 Dico autem vobis quia templo maior est hic. 
Matthew 12 7 Si autem sciretis quid est: “Misericordiam volo et non sacrificium”, numquam condemnassetis innocentes. 
Matthew 12 8 Dominus est enim Filius hominis sabbati ”.
Matthew 12 9 Et cum inde transisset, venit in synagogam eorum; 
Matthew 12 10 et ecce homo manum habens aridam. Et interrogabant eum dicentes: “ Licet sabbatis curare? ”, ut accusarent eum. 
Matthew 12 11 Ipse autem dixit illis: “ Quis erit ex vobis homo, qui habeat ovem unam et, si ceciderit haec sabbatis in foveam, nonne tenebit et levabit eam? 
Matthew 12 12 Quanto igitur melior est homo ove! Itaque licet sabbatis bene facere ”. 
Matthew 12 13 Tunc ait homini: “ Extende manum tuam ”. Et extendit, et restituta est sana sicut altera. 
Matthew 12 14 Exeuntes autem pharisaei consilium faciebant adversus eum, quomodo eum perderent.
Matthew 12 15 Iesus autem sciens secessit inde. Et secuti sunt eum multi, et curavit eos omnes 
Matthew 12 16 et comminatus est eis, ne manifestum eum facerent, 
Matthew 12 17 ut adimpleretur, quod dictum est per Isaiam prophetam dicentem:
Matthew 12 18 “ Ecce puer meus, quem elegi, dilectus meus, in quo bene placuit animae meae; ponam Spiritum meum super eum, et iudicium gentibus nuntiabit.
Matthew 12 19 Non contendet neque clamabit, neque audiet aliquis in plateis vocem eius.
Matthew 12 20 Arundinem quassatam non confringet et linum fumigans non exstinguet, donec eiciat ad victoriam iudicium;
Matthew 12 21 et in nomine eius gentes sperabunt ”.
Matthew 12 22 Tunc oblatus est ei daemonium habens, caecus et mutus, et curavit eum, ita ut mutus loqueretur et videret. 
Matthew 12 23 Et stupebant omnes turbae et dicebant: “ Numquid hic est filius David? ”. 
Matthew 12 24 Pharisaei autem audientes dixerunt: “ Hic non eicit daemones nisi in Beelzebul, principe daemonum ”.
Matthew 12 25 Sciens autem cogitationes eorum dixit eis: “ Omne regnum divisum contra se desolatur, et omnis civitas vel domus divisa contra se non stabit. 
Matthew 12 26 Et si Satanas Satanam eicit, adversus se divisus est; quomodo ergo stabit regnum eius? 
Matthew 12 27 Et si ego in Beelzebul eicio daemones, filii vestri in quo eiciunt? Ideo ipsi iudices erunt vestri. 
Matthew 12 28 Si autem in Spiritu Dei ego eicio daemones, igitur pervenit in vos regnum Dei. 
Matthew 12 29 Aut quomodo potest quisquam intrare in domum fortis et vasa eius diripere, nisi prius alligaverit fortem? Et tunc domum illius diripiet. 
Matthew 12 30 Qui non est mecum, contra me est; et, qui non congregat mecum, spargit.
Matthew 12 31 Ideo dico vobis: Omne peccatum et blasphemia remittetur hominibus, Spiritus autem blasphemia non remittetur. 
Matthew 12 32 Et quicumque dixerit verbum contra Filium hominis, remittetur ei; qui autem dixerit contra Spiritum Sanctum, non remittetur ei neque in hoc saeculo neque in futuro.
Matthew 12 33 Aut facite arborem bonam et fructum eius bonum, aut facite arborem malam et fructum eius malum: si quidem ex fructu arbor agnoscitur. 
Matthew 12 34 Progenies viperarum, quomodo potestis bona loqui, cum sitis mali? Ex abundantia enim cordis os loquitur. 
Matthew 12 35 Bonus homo de bono thesauro profert bona, et malus homo de malo thesauro profert mala. 
Matthew 12 36 Dico autem vobis: Omne verbum otiosum, quod locuti fuerint homines, reddent rationem de eo in die iudicii: 
Matthew 12 37 ex verbis enim tuis iustificaberis, et ex verbis tuis condemnaberis ”.
Matthew 12 38 Tunc responderunt ei quidam de scribis et pharisaeis dicentes: “ Magister, volumus a te signum videre ”. 
Matthew 12 39 Qui respondens ait illis: “ Generatio mala et adultera signum requirit; et signum non dabitur ei, nisi signum Ionae prophetae. 
Matthew 12 40 Sicut enim fuit Ionas in ventre ceti tribus diebus et tribus noctibus, sic erit Filius hominis in corde terrae tribus diebus et tribus noctibus. 
Matthew 12 41 Viri Ninevitae surgent in iudicio cum generatione ista et condemnabunt eam, quia paenitentiam egerunt in praedicatione Ionae; et ecce plus quam Iona hic! 
Matthew 12 42 Regina austri surget in iudicio cum generatione ista et condemnabit eam, quia venit a finibus terrae audire sapientiam Salomonis; et ecce plus quam Salomon hic!
Matthew 12 43 Cum autem immundus spiritus exierit ab homine, ambulat per loca arida quaerens requiem et non invenit. 
Matthew 12 44 Tunc dicit: “Revertar in domum meam unde exivi”; et veniens invenit vacantem, scopis mundatam et ornatam. 
Matthew 12 45 Tunc vadit et assumit secum septem alios spiritus nequiores se, et intrantes habitant ibi; et fiunt novissima hominis illius peiora prioribus. Sic erit et generationi huic pessimae ”.
Matthew 12 46 Adhuc eo loquente ad turbas, ecce mater et fratres eius stabant foris quaerentes loqui ei. 
Matthew 12 47 Dixit autem ei quidam: “ Ecce mater tua et fratres tui foris stant quaerentes loqui tecum ”. 
Matthew 12 48 At ille respondens dicenti sibi ait: “ Quae est mater mea, et qui sunt fratres mei? ”. 
Matthew 12 49 Et extendens manum suam in discipulos suos dixit: “ Ecce mater mea et fratres mei. 
Matthew 12 50 Quicumque enim fecerit voluntatem Patris mei, qui in caelis est, ipse meus frater et soror et mater est ”.
Matthew 13 1 In illo die exiens Iesus de domo sedebat secus mare; 
Matthew 13 2 et congregatae sunt ad eum turbae multae, ita ut in naviculam ascendens sederet, et omnis turba stabat in litore.
Matthew 13 3 Et locutus est eis multa in parabolis dicens: “ Ecce exiit, qui seminat, seminare. 
Matthew 13 4 Et dum seminat, quaedam ceciderunt secus viam, et venerunt volucres et comederunt ea. 
Matthew 13 5 Alia autem ceciderunt in petrosa, ubi non habebant terram multam, et continuo exorta sunt, quia non habebant altitudinem terrae; 
Matthew 13 6 sole autem orto, aestuaverunt et, quia non habebant radicem, aruerunt. 
Matthew 13 7 Alia autem ceciderunt in spinas, et creverunt spinae et suffocaverunt ea. 
Matthew 13 8 Alia vero ceciderunt in terram bonam et dabant fructum: aliud centesimum, aliud sexagesimum, aliud tricesimum. 
Matthew 13 9 Qui habet aures, audiat ”. 
Matthew 13 10 Et accedentes discipuli dixerunt ei: “ Quare in parabolis loqueris eis? ”. 
Matthew 13 11 Qui respondens ait illis: “ Quia vobis datum est nosse mysteria regni caelorum, illis autem non est datum. 
Matthew 13 12 Qui enim habet, dabitur ei, et abundabit; qui autem non habet, et quod habet, auferetur ab eo. 
Matthew 13 13 Ideo in parabolis loquor eis, quia videntes non vident et audientes non audiunt neque intellegunt; 
Matthew 13 14 et adimpletur eis prophetia Isaiae dicens: "Auditu audietis et non intellegetis et videntes videbitis et non videbitis.
Matthew 13 15 Incrassatum est enim cor populi huius, et auribus graviter audierunt et oculos suos clauserunt, ne quando oculis videant et auribus audiant et corde intellegant et convertantur, et sanem eos".
Matthew 13 16 Vestri autem beati oculi, quia vident, et aures vestrae, quia audiunt. 
Matthew 13 17 Amen quippe dico vobis: Multi prophetae et iusti cupierunt videre, quae videtis, et non viderunt, et audire, quae auditis, et non audierunt!
Matthew 13 18 Vos ergo audite parabolam seminantis. 
Matthew 13 19 Omnis, qui audit verbum regni et non intellegit, venit Malus et rapit, quod seminatum est in corde eius; hic est, qui secus viam seminatus est. 
Matthew 13 20 Qui autem supra petrosa seminatus est, hic est, qui verbum audit et continuo cum gaudio accipit illud, 
Matthew 13 21 non habet autem in se radicem, sed est temporalis; facta autem tribulatione vel persecutione propter verbum, continuo scandalizatur. 
Matthew 13 22 Qui autem est seminatus in spinis, hic est, qui verbum audit, et sollicitudo saeculi et fallacia divitiarum suffocat verbum, et sine fructu efficitur. 
Matthew 13 23 Qui vero in terra bona seminatus est, hic est, qui audit verbum et intellegit et fructum affert et facit aliud quidem centum, aliud autem sexaginta, porro aliud triginta ”.
Matthew 13 24 Aliam parabolam proposuit illis dicens: “ Simile factum est regnum caelorum homini, qui seminavit bonum semen in agro suo. 
Matthew 13 25 Cum autem dormirent homines, venit inimicus eius et superseminavit zizania in medio tritici et abiit. 
Matthew 13 26 Cum autem crevisset herba et fructum fecisset, tunc apparuerunt et zizania. 
Matthew 13 27 Accedentes autem servi patris familias dixerunt ei: “Domine, nonne bonum semen seminasti in agro tuo? Unde ergo habet zizania?”. 
Matthew 13 28 Et ait illis: “Inimicus homo hoc fecit”. Servi autem dicunt ei: “Vis, imus et colligimus ea?”. 
Matthew 13 29 Et ait: “Non; ne forte colligentes zizania eradicetis simul cum eis triticum, 
Matthew 13 30 sinite utraque crescere usque ad messem. Et in tempore messis dicam messoribus: Colligite primum zizania et alligate ea in fasciculos ad comburendum ea, triticum autem congregate in horreum meum” ”.
Matthew 13 31 Aliam parabolam proposuit eis dicens: “ Simile est regnum caelorum grano sinapis, quod accipiens homo seminavit in agro suo. 
Matthew 13 32 Quod minimum quidem est omnibus seminibus; cum autem creverit, maius est holeribus et fit arbor, ita ut volucres caeli veniant et habitent in ramis eius ”.
Matthew 13 33 Aliam parabolam locutus est eis: “ Simile est regnum caelorum fermento, quod acceptum mulier abscondit in farinae satis tribus, donec fermentatum est totum ”.
Matthew 13 34 Haec omnia locutus est Iesus in parabolis ad turbas; et sine parabola nihil loquebatur eis, 
Matthew 13 35 ut adimpleretur, quod dictum erat per prophetam dicentem: “ Aperiam in parabolis os meum, eructabo abscondita a constitutione mundi ”.
Matthew 13 36 Tunc, dimissis turbis, venit in domum, et accesserunt ad eum discipuli eius dicentes: “ Dissere nobis parabolam zizaniorum agri ”. 
Matthew 13 37 Qui respondens ait: “ Qui seminat bonum semen, est Filius hominis; 
Matthew 13 38 ager autem est mundus; bonum vero semen, hi sunt filii regni; zizania autem filii sunt Mali; 
Matthew 13 39 inimicus autem, qui seminavit ea, est Diabolus; messis vero consummatio saeculi est; messores autem angeli sunt. 
Matthew 13 40 Sicut ergo colliguntur zizania et igni comburuntur, sic erit in consummatione saeculi: 
Matthew 13 41 mittet Filius hominis angelos suos, et colligent de regno eius omnia scandala et eos, qui faciunt iniquitatem, 
Matthew 13 42 et mittent eos in caminum ignis; ibi erit fletus et stridor dentium. 
Matthew 13 43 Tunc iusti fulgebunt sicut sol in regno Pa tris eorum. Qui habet aures, audiat. 
Matthew 13 44 Simile est regnum caelorum thesauro abscondito in agro; quem qui invenit homo abscondit et prae gaudio illius vadit et vendit universa, quae habet, et emit agrum illum.
Matthew 13 45 Iterum simile est regnum caelorum homini negotiatori quaerenti bonas margaritas. 
Matthew 13 46 Inventa autem una pretiosa margarita, abiit et vendidit omnia, quae habuit, et emit eam.
Matthew 13 47 Iterum simile est regnum caelorum sagenae missae in mare et ex omni genere congreganti; 
Matthew 13 48 quam, cum impleta esset, educentes secus litus et sedentes collegerunt bonos in vasa, malos autem foras miserunt. 
Matthew 13 49 Sic erit in consummatione saeculi: exibunt angeli et separabunt malos de medio iustorum 
Matthew 13 50 et mittent eos in caminum ignis; ibi erit fletus et stridor dentium.
Matthew 13 51 Intellexistis haec omnia? ”. Dicunt ei: “ Etiam ”. 
Matthew 13 52 Ait autem illis: “ Ideo omnis scriba doctus in regno caelorum similis est homini patri familias, qui profert de thesauro suo nova et vetera ”.
Matthew 13 53 Et factum est, cum consummasset Iesus parabolas istas, transiit inde. 
Matthew 13 54 Et veniens in patriam suam, docebat eos in synagoga eorum, ita ut mirarentur et dicerent: “ Unde huic sapientia haec et virtutes? 
Matthew 13 55 Nonne hic est fabri filius? Nonne mater eius dicitur Maria, et fratres eius Iacobus et Ioseph et Simon et Iudas? 
Matthew 13 56 Et sorores eius nonne omnes apud nos sunt? Unde ergo huic omnia ista? ”. 
Matthew 13 57 Et scandalizabantur in eo. Iesus autem dixit eis: “ Non est propheta sine honore nisi in patria et in domo sua ”. 
Matthew 13 58 Et non fecit ibi virtutes multas propter incredulitatem illorum.
Matthew 14 1 In illo tempore audivit He rodes tetrarcha famam Iesu 
Matthew 14 2 et ait pueris suis: “ Hic est Ioannes Baptista; ipse surrexit a mortuis, et ideo virtutes operantur in eo ”. 
Matthew 14 3 Herodes enim tenuit Ioannem et alligavit eum et posuit in carcere propter Herodiadem uxorem Philippi fratris sui. 
Matthew 14 4 Dicebat enim illi Ioannes: “ Non licet tibi habere eam ”. 
Matthew 14 5 Et volens illum occidere, timuit populum, quia sicut prophetam eum habebant.
Matthew 14 6 Die autem natalis Herodis saltavit filia Herodiadis in medio et placuit Herodi, 
Matthew 14 7 unde cum iuramento pollicitus est ei dare, quodcumque postulasset. 
Matthew 14 8 At illa, praemonita a matre sua: “ Da mihi, inquit, hic in disco caput Ioannis Baptistae ”. 
Matthew 14 9 Et contristatus rex propter iuramentum et eos, qui pariter recumbebant, iussit dari 
Matthew 14 10 misitque et decollavit Ioannem in carcere; 
Matthew 14 11 et allatum est caput eius in disco et datum est puellae, et tulit matri suae. 
Matthew 14 12 Et accedentes discipuli eius tulerunt corpus et sepelierunt illud et venientes nuntiaverunt Iesu.
Matthew 14 13 Quod cum audisset Iesus, secessit inde in navicula in locum desertum seorsum; et cum audissent, turbae secutae sunt eum pedestres de civitatibus. 
Matthew 14 14 Et exiens vidit turbam multam et misertus est eorum et curavit languidos eorum. 
Matthew 14 15 Vespere autem facto, accesserunt ad eum discipuli dicentes: “ Desertus est locus, et hora iam praeteriit; dimitte turbas, ut euntes in castella emant sibi escas ”. 
Matthew 14 16 Iesus autem dixit eis: “ Non habent necesse ire; date illis vos manducare ”. 
Matthew 14 17 Illi autem dicunt ei: “ Non habemus hic nisi quinque panes et duos pisces ”. 
Matthew 14 18 Qui ait: “ Afferte illos mihi huc ”. 
Matthew 14 19 Et cum iussisset turbas discumbere supra fenum, acceptis quinque panibus et duobus piscibus, aspiciens in caelum benedixit et fregit et dedit discipulis panes, discipuli autem turbis. 
Matthew 14 20 Et manducaverunt omnes et saturati sunt; et tulerunt reliquias fragmentorum duodecim cophinos plenos. 
Matthew 14 21 Manducantium autem fuit numerus fere quinque milia virorum, exceptis mulieribus et parvulis.
Matthew 14 22 Et statim iussit discipulos ascendere in naviculam et praecedere eum trans fretum, donec dimitteret turbas. 
Matthew 14 23 Et dimissis turbis, ascendit in montem solus orare. Vespere autem facto, solus erat ibi.
Matthew 14 24 Navicula autem iam multis stadiis a terra distabat, fluctibus iactata; erat enim contrarius ventus. 
Matthew 14 25 Quarta autem vigilia noctis venit ad eos ambulans supra mare. 
Matthew 14 26 Discipuli autem, videntes eum supra mare ambulantem, turbati sunt dicentes: “ Phantasma est ”, et prae timore clamaverunt. 
Matthew 14 27 Statimque Iesus locutus est eis dicens: “ Habete fiduciam, ego sum; nolite timere! ”. 
Matthew 14 28 Respondens autem ei Petrus dixit: “ Domine, si tu es, iube me venire ad te super aquas ”. 
Matthew 14 29 At ipse ait: “ Veni! ”. Et descendens Petrus de navicula ambulavit super aquas et venit ad Iesum. 
Matthew 14 30 Videns vero ventum validum timuit et, cum coepisset mergi, clamavit dicens: “ Domine, salvum me fac! ”. 
Matthew 14 31 Continuo autem Iesus extendens manum apprehendit eum et ait illi: “ Modicae fidei, quare dubitasti? ”. 
Matthew 14 32 Et cum ascendissent in naviculam, cessavit ventus. 
Matthew 14 33 Qui autem in navicula erant, adoraverunt eum dicentes: “ Vere Filius Dei es! ”.
Matthew 14 34 Et cum transfretassent, venerunt in terram Gennesaret. 
Matthew 14 35 Et cum cognovissent eum viri loci illius, miserunt in universam regionem illam et obtulerunt ei omnes male habentes, 
Matthew 14 36 et rogabant eum, ut vel fimbriam vestimenti eius tangerent; et, quicumque tetigerunt, salvi facti sunt.
Matthew 15 1 Tunc accedunt ad Iesum ab Hierosolymis pharisaei et scribae dicentes: 
Matthew 15 2 “ Quare discipuli tui transgrediuntur traditionem seniorum? Non enim lavant manus suas, cum panem manducant ”. 
Matthew 15 3 Ipse autem respondens ait illis: “ Quare et vos transgredimini mandatum Dei propter traditionem vestram? 
Matthew 15 4 Nam Deus dixit: "Honora patrem tuum et matrem" et: "Qui maledixerit patri vel matri, morte moriatur". 
Matthew 15 5 Vos autem dicitis: “Quicumque dixerit patri vel matri: Munus est, quodcumque ex me profuerit, 
Matthew 15 6 non honorificabit patrem suum”; et irritum fecistis verbum Dei propter traditionem vestram. 
Matthew 15 7 Hypocritae! Bene prophetavit de vobis Isaias dicens: 
Matthew 15 8 "Populus hic labiis me honorat, cor autem eorum longe est a me;
Matthew 15 9 sine causa autem colunt me docentes doctrinas mandata homi num" ”.
Matthew 15 10 Et convocata ad se turba, dixit eis: “ Audite et intellegite: 
Matthew 15 11 Non quod intrat in os, coinquinat hominem; sed quod procedit ex ore, hoc coinquinat hominem! ”.
Matthew 15 12 Tunc accedentes discipuli dicunt ei: “ Scis quia pharisaei, audito verbo, scandalizati sunt? ”. 
Matthew 15 13 At ille respondens ait: “ Omnis plantatio, quam non plantavit Pater meus caelestis, eradicabitur. 
Matthew 15 14 Sinite illos: caeci sunt, duces caecorum. Caecus autem si caeco ducatum praestet, ambo in foveam cadent ”. 
Matthew 15 15 Respondens autem Petrus dixit ei: “ Edissere nobis parabolam istam ”. 
Matthew 15 16 At ille dixit: “ Adhuc et vos sine intellectu estis? 
Matthew 15 17 Non intellegitis quia omne quod in os intrat, in ventrem vadit et in secessum emittitur? 
Matthew 15 18 Quae autem procedunt de ore, de corde exeunt, et ea coinquinant hominem. 
Matthew 15 19 De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae. 
Matthew 15 20 Haec sunt, quae coinquinant hominem; non lotis autem manibus manducare non coinquinat hominem ”.
Matthew 15 21 Et egressus inde Iesus, secessit in partes Tyri et Sidonis. 
Matthew 15 22 Et ecce mulier Chananaea a finibus illis egressa clamavit dicens: “ Miserere mei, Domine, fili David! Filia mea male a daemonio vexatur ”. 
Matthew 15 23 Qui non respondit ei verbum. Et accedentes discipuli eius rogabant eum dicentes: “ Dimitte eam, quia clamat post nos ”. 
Matthew 15 24 Ipse autem respondens ait: “ Non sum missus nisi ad oves, quae perierunt domus Israel ”. 
Matthew 15 25 At illa venit et adoravit eum dicens: “ Domine, adiuva me! ”. 
Matthew 15 26 Qui respondens ait: “ Non est bonum sumere panem filiorum et mittere catellis ”. 
Matthew 15 27 At illa dixit: “ Etiam, Domine, nam et catelli edunt de micis, quae cadunt de mensa dominorum suorum ”. 
Matthew 15 28 Tunc respondens Iesus ait illi: “ O mulier, magna est fides tua! Fiat tibi, sicut vis ”. Et sanata est filia illius ex illa hora.
Matthew 15 29 Et cum transisset inde, Iesus venit secus mare Galilaeae et ascendens in montem sedebat ibi. 
Matthew 15 30 Et accesserunt ad eum turbae multae habentes secum claudos, caecos, debiles, mutos et alios multos et proiecerunt eos ad pedes eius, et curavit eos, 
Matthew 15 31 ita ut turba miraretur videntes mutos loquentes, debiles sanos et claudos ambulantes et caecos videntes. Et magnificabant Deum Israel. 
Matthew 15 32 Iesus autem convocatis discipulis suis dixit: “ Misereor turbae, quia triduo iam perseverant mecum et non habent, quod manducent; et dimittere eos ieiunos nolo, ne forte deficiant in via ”. 
Matthew 15 33 Et dicunt ei discipuli: “ Unde nobis in deserto panes tantos, ut saturemus turbam tantam? ”. 
Matthew 15 34 Et ait illis Iesus: “ Quot panes habetis? ”. At illi dixerunt: “ Septem et paucos pisciculos ”. 
Matthew 15 35 Et praecepit turbae, ut discumberet super terram; 
Matthew 15 36 et accipiens septem panes et pisces et gratias agens fregit et dedit discipulis, discipuli autem turbis. 
Matthew 15 37 Et comederunt omnes et saturati sunt; et, quod superfuit de fragmentis, tulerunt septem sportas plenas. 
Matthew 15 38 Erant autem, qui manducaverant, quattuor milia hominum extra mulieres et parvulos. 
Matthew 15 39 Et dimissis turbis, ascendit in naviculam et venit in fines Magadan.
Matthew 16 1 Et accesserunt ad eum pharisaei et sadducaei tentantes et rogaverunt eum, ut signum de caelo ostenderet eis. 
Matthew 16 2 At ille respondens ait eis: “ Facto vespere dicitis: “Serenum erit, rubicundum est enim caelum”; 
Matthew 16 3 et mane: “Hodie tempestas, rutilat enim triste caelum”. Faciem quidem caeli diiudicare nostis, signa autem temporum non potestis. 
Matthew 16 4 Generatio mala et adultera signum quaerit, et signum non dabitur ei, nisi signum Ionae ”. Et, relictis illis, abiit.
Matthew 16 5 Et cum venissent discipuli trans fretum, obliti sunt panes accipere. 
Matthew 16 6 Iesus autem dixit illis: “ Intuemini et cavete a fermento pharisaeorum et sadducaeorum ”. 
Matthew 16 7 At illi cogitabant inter se dicentes: “ Panes non accepimus!”. 
Matthew 16 8 Sciens autem Iesus dixit: “ Quid cogitatis inter vos, modicae fidei, quia panes non habetis? 
Matthew 16 9 Nondum intellegitis neque recordamini quinque panum quinque milium hominum, et quot cophinos sumpsistis? 
Matthew 16 10 Neque septem panum quattuor milium hominum, et quot sportas sumpsistis? 
Matthew 16 11 Quomodo non intellegitis quia non de panibus dixi vobis? Sed cavete a fermento pharisaeorum et sadducaeorum ”. 
Matthew 16 12 Tunc intellexerunt quia non dixerit cavendum a fermento panum sed a doctrina pharisaeorum et sadducaeorum.
Matthew 16 13 Venit autem Iesus in partes Caesareae Philippi et interrogabat discipulos suos dicens: “ Quem dicunt homines esse Filium hominis?”. 
Matthew 16 14 At illi dixerunt: “ Alii Ioannem Baptistam, alii autem Eliam, alii vero Ieremiam, aut unum ex prophetis ”. 
Matthew 16 15 Dicit illis: “ Vos autem quem me esse dicitis? ”. 
Matthew 16 16 Respondens Simon Petrus dixit: “ Tu es Christus, Filius Dei vivi ”. 
Matthew 16 17 Respondens autem Iesus dixit ei: “ Beatus es, Simon Bariona, quia caro et sanguis non revelavit tibi sed Pater meus, qui in caelis est. 
Matthew 16 18 Et ego dico tibi: Tu es Petrus, et super hanc petram aedificabo Ecclesiam meam; et portae inferi non praevalebunt adversum eam. 
Matthew 16 19 Tibi dabo claves regni caelorum; et quodcumque ligaveris super terram, erit ligatum in caelis, et quodcumque solveris super terram, erit solutum in caelis ”. 
Matthew 16 20 Tunc praecepit discipulis, ut nemini dicerent quia ipse esset Christus.
Matthew 16 21 Exinde coepit Iesus ostendere discipulis suis quia oporteret eum ire Hierosolymam et multa pati a senioribus et principibus sacerdotum et scribis et occidi et tertia die resurgere. 
Matthew 16 22 Et assumens eum Petrus coepit increpare illum dicens: “ Absit a te, Domine; non erit tibi hoc ”. 
Matthew 16 23 Qui conversus dixit Petro: “ Vade post me, Satana! Scandalum es mihi, quia non sapis ea, quae Dei sunt, sed ea, quae hominum! ”.
Matthew 16 24 Tunc Iesus dixit discipulis suis: “ Si quis vult post me venire, abneget semetipsum et tollat crucem suam et sequatur me. 
Matthew 16 25 Qui enim voluerit animam suam salvam facere, perdet eam; qui autem perdiderit animam suam propter me, inveniet eam. 
Matthew 16 26 Quid enim prodest homini, si mundum universum lucretur, animae vero suae detrimentum patiatur? Aut quam dabit homo commutationem pro anima sua? 
Matthew 16 27 Filius enim hominis venturus est in gloria Patris sui cum angelis suis, et tunc reddet unicuique secundum opus eius. 
Matthew 16 28 Amen dico vobis: Sunt quidam de hic stantibus, qui non gustabunt mortem, donec videant Filium hominis venientem in regno suo ”.
Matthew 17 1 Et post dies sex assumit Iesus Petrum et Iacobum et Ioan nem fratrem eius et ducit illos in montem excelsum seorsum. 
Matthew 17 2 Et transfiguratus est ante eos; et resplenduit facies eius sicut sol, vestimenta autem eius facta sunt alba sicut lux. 
Matthew 17 3 Et ecce apparuit illis Moyses et Elias cum eo loquentes. 
Matthew 17 4 Respondens autem Petrus dixit ad Iesum: “ Domine, bonum est nos hic esse. Si vis, faciam hic tria tabernacula: tibi unum et Moysi unum et Eliae unum ”. 
Matthew 17 5 Adhuc eo loquente, ecce nubes lucida obumbravit eos; et ecce vox de nube dicens: “ Hic est Filius meus dilectus, in quo mihi bene complacui; ipsum audite ”. 
Matthew 17 6 Et audientes discipuli ceciderunt in faciem suam et timuerunt valde. 
Matthew 17 7 Et accessit Iesus et tetigit eos dixitque eis: “ Surgite et nolite timere ”. 
Matthew 17 8 Levantes autem oculos suos, neminem viderunt nisi solum Iesum.
Matthew 17 9 Et descendentibus illis de monte, praecepit eis Iesus dicens: “ Nemini dixeritis visionem, donec Filius hominis a mortuis resurgat ”.
Matthew 17 10 Et interrogaverunt eum discipuli dicentes: “ Quid ergo scribae dicunt quod Eliam oporteat primum venire? ”. 
Matthew 17 11 At ille respondens ait: “ Elias quidem venturus est et restituet omnia. 
Matthew 17 12 Dico autem vobis quia Elias iam venit, et non cognoverunt eum, sed fecerunt in eo, quaecumque voluerunt; sic et Filius hominis passurus est ab eis ”. 
Matthew 17 13 Tunc intellexerunt discipuli quia de Ioanne Baptista dixisset eis.
Matthew 17 14 Et cum venissent ad turbam, accessit ad eum homo genibus provolutus ante eum 
Matthew 17 15 et dicens: “ Domine, miserere filii mei, quia lunaticus est et male patitur; nam saepe cadit in ignem et crebro in aquam. 
Matthew 17 16 Et obtuli eum discipulis tuis, et non potuerunt curare eum ”. 
Matthew 17 17 Respondens autem Iesus ait: “ O generatio incredula et perversa, quousque ero vobiscum? Usquequo patiar vos? Afferte huc illum ad me ”. 
Matthew 17 18 Et increpavit eum Iesus, et exiit ab eo daemonium, et curatus est puer ex illa hora. 
Matthew 17 19 Tunc accesserunt discipuli ad Iesum secreto et dixerunt: “ Quare nos non potuimus eicere illum? ”. 
Matthew 17 20 Ille autem dicit illis: “ Propter modicam fidem vestram. Amen quippe dico vobis: Si habueritis fidem sicut granum sinapis, dicetis monti huic: “Transi hinc illuc!”, et transibit, et nihil impossibile erit vobis ”.
Matthew 17 21 
Matthew 17 22 Conversantibus autem eis in Galilaea, dixit illis Iesus: “ Filius hominis tradendus est in manus hominum, 
Matthew 17 23 et occident eum, et tertio die resurget ”. Et contristati sunt vehementer.
Matthew 17 24 Et cum venissent Capharnaum, accesserunt, qui didrachma accipiebant, ad Petrum et dixerunt: “ Magister vester non solvit didrachma? ”. 
Matthew 17 25 Ait: “ Etiam”. Et cum intrasset domum, praevenit eum Iesus dicens: “ Quid tibi videtur, Simon? Reges terrae a quibus accipiunt tributum vel censum? A filiis suis an ab alienis? ”. 
Matthew 17 26 Cum autem ille dixisset: “ Ab alienis ”, dixit illi Iesus: “ Ergo liberi sunt filii. 
Matthew 17 27 Ut autem non scandalizemus eos, vade ad mare et mitte hamum; et eum piscem, qui primus ascenderit, tolle; et, aperto ore, eius invenies staterem. Illum sumens, da eis pro me et te ”.
Matthew 18 1 In illa hora accesserunt di scipuli ad Iesum dicentes: “ Quis putas maior est in regno caelorum? ”. 
Matthew 18 2 Et advocans parvulum, statuit eum in medio eorum 
Matthew 18 3 et dixit: “ Amen dico vobis: Nisi conversi fueritis et efiiciamini sicut parvuli, non intrabitis in regnum caelorum. 
Matthew 18 4 Quicumque ergo humiliaverit se sicut parvulus iste, hic est maior in regno caelorum. 
Matthew 18 5 Et, qui susceperit unum parvulum talem in nomine meo, me suscipit.
Matthew 18 6 Qui autem scandalizaverit unum de pusillis istis, qui in me credunt, expedit ei, ut suspendatur mola asinaria in collo eius et demergatur in profundum maris. 
Matthew 18 7 Vae mundo ab scandalis! Necesse est enim ut veniant scandala; verumtamen vae homini, per quem scandalum venit!
Matthew 18 8 Si autem manus tua vel pes tuus scandalizat te, abscide eum et proice abs te: bonum tibi est ad vitam ingredi debilem vel claudum, quam duas manus vel duos pedes habentem mitti in ignem aeternum. 
Matthew 18 9 Et si oculus tuus scandalizat te, erue eum et proice abs te: bonum tibi est unoculum in vitam intrare, quam duos oculos habentem mitti in gehennam ignis.
Matthew 18 10 Videte, ne contemnatis unum ex his pusillis; dico enim vobis quia angeli eorum in caelis semper vident faciem Patris mei, qui in caelis est. 
Matthew 18 11 
Matthew 18 12 Quid vobis videtur? Si fuerint alicui centum oves, et erraverit una ex eis, nonne relinquet nonaginta novem in montibus et vadit quaerere eam, quae erravit? 
Matthew 18 13 Et si contigerit ut inveniat eam, amen dico vobis quia gaudebit super eam magis quam super nonaginta novem, quae non erraverunt. 
Matthew 18 14 Sic non est voluntas ante Patrem vestrum, qui in caelis est, ut pereat unus de pusillis istis.
Matthew 18 15 Si autem peccaverit in te frater tuus, vade, corripe eum inter te et ipsum solum. Si te audierit, lucratus es fratrem tuum; 
Matthew 18 16 si autem non audierit, adhibe tecum adhuc unum vel duos, ut in ore duorum testium vel trium stet omne verbum; 
Matthew 18 17 quod si noluerit audire eos, dic ecclesiae; si autem et ecclesiam noluerit audire, sit tibi sicut ethnicus et publicanus. 
Matthew 18 18 Amen dico vobis: Quaecumque alligaveritis super terram, erunt ligata in caelo; et, quaecumque solveritis super terram, erunt soluta in caelo.
Matthew 18 19 Iterum dico vobis: Si duo ex vobis consenserint super terram de omni re, quamcumque petierint, fiet illis a Patre meo, qui in caelis est. 
Matthew 18 20 Ubi enim sunt duo vel tres congregati in nomine meo, ibi sum in medio eorum ”.
Matthew 18 21 Tunc accedens Petrus dixit ei: “ Domine, quotiens peccabit in me frater meus, et dimittam ei? Usque septies? ”. 
Matthew 18 22 Dicit illi Iesus: “ Non dico tibi usque septies sed usque septuagies septies.
Matthew 18 23 Ideo assimilatum est regnum caelorum homini regi, qui voluit rationem ponere cum servis suis. 
Matthew 18 24 Et cum coepisset rationem ponere, oblatus est ei unus, qui debebat decem milia talenta. 
Matthew 18 25 Cum autem non haberet, unde redderet, iussit eum dominus venumdari et uxorem et filios et omnia, quae habebat, et reddi. 
Matthew 18 26 Procidens igitur servus ille adorabat eum dicens: “Patientiam habe in me, et omnia reddam tibi”. 
Matthew 18 27 Misertus autem dominus servi illius dimisit eum et debitum dimisit ei. 
Matthew 18 28 Egressus autem servus ille invenit unum de conservis suis, qui debebat ei centum denarios, et tenens suffocabat eum dicens: “Redde, quod debes!”. 
Matthew 18 29 Procidens igitur conservus eius rogabat eum dicens: “Patientiam habe in me, et reddam tibi”. 
Matthew 18 30 Ille autem noluit, sed abiit et misit eum in carcerem, donec redderet debitum.
Matthew 18 31 Videntes autem conservi eius, quae fiebant, contristati sunt valde et venerunt et narraverunt domino suo omnia, quae facta erant. 
Matthew 18 32 Tunc vocavit illum dominus suus et ait illi: “Serve nequam, omne debitum illud dimisi tibi, quoniam rogasti me; 
Matthew 18 33 non oportuit et te misereri conservi tui, sicut et ego tui misertus sum?”. 
Matthew 18 34 Et iratus dominus eius tradidit eum tortoribus, quoadusque redderet universum debitum. 
Matthew 18 35 Sic et Pater meus caelestis faciet vobis, si non remiseritis unusquisque fratri suo de cordibus vestris ”.
Matthew 19 1 Et factum est, cum consum masset Iesus sermones istos, migravit a Galilaea et venit in fines Iudaeae trans Iordanem. 
Matthew 19 2 Et secutae sunt eum turbae multae, et curavit eos ibi.
Matthew 19 3 Et accesserunt ad eum pharisaei tentantes eum et dicentes: “ Licet homini dimittere uxorem suam quacumque ex causa? ”. 
Matthew 19 4 Qui respondens ait: “ Non legistis quia, qui creavit ab initio, masculum et feminam fecit eos 
Matthew 19 5 et dixit: "Propter hoc dimittet homo patrem et matrem et adhaerebit uxori suae, et erunt duo in carne una?". 
Matthew 19 6 Itaque iam non sunt duo sed una caro. Quod ergo Deus coniunxit, homo non separet ”. 
Matthew 19 7 Dicunt illi: “ Quid ergo Moyses mandavit dari libellum repudii et dimittere? ”. 
Matthew 19 8 Ait illis: “ Moyses ad duritiam cordis vestri permisit vobis dimittere uxores vestras; ab initio autem non sic fuit. 
Matthew 19 9 Dico autem vobis quia quicumque dimiserit uxorem suam, nisi ob fornicationem, et aliam duxerit, moechatur ”.
Matthew 19 10 Dicunt ei discipuli eius: “ Si ita est causa hominis cum uxore, non expedit nubere ”. 
Matthew 19 11 Qui dixit eis: “ Non omnes capiunt verbum istud, sed quibus datum est. 
Matthew 19 12 Sunt enim eunuchi, qui de matris utero sic nati sunt; et sunt eunuchi, qui facti sunt ab hominibus; et sunt eunuchi, qui seipsos castraverunt propter regnum caelorum. Qui potest capere, capiat ”.
Matthew 19 13 Tunc oblati sunt ei parvuli, ut manus eis imponeret et oraret; discipuli autem increpabant eis. 
Matthew 19 14 Iesus vero ait: “ Sinite parvulos et nolite eos prohibere ad me venire; talium est enim regnum caelorum ”. 
Matthew 19 15 Et cum imposuisset eis manus, abiit inde.
Matthew 19 16 Et ecce unus accedens ait illi: “ Magister, quid boni faciam, ut habeam vitam aeternam? ”. Qui dixit ei: 
Matthew 19 17 “ Quid me interrogas de bono? Unus est bonus. Si autem vis ad vitam ingredi, serva mandata ”.
Matthew 19 18 Dicit illi: “ Quae? ”. Iesus autem dixit: “ Non homicidium facies, non adulterabis, non facies furtum, non falsum testimonium dices, 
Matthew 19 19 honora patrem et matrem et diliges proximum tuum sicut teipsum ”. 
Matthew 19 20 Dicit illi adulescens: “ Omnia haec custodivi. Quid adhuc mihi deest? ”. 
Matthew 19 21 Ait illi Iesus: “ Si vis perfectus esse, vade, vende, quae habes, et da pauperibus, et habebis thesaurum in caelo; et veni, sequere me ”. 
Matthew 19 22 Cum audisset autem adulescens verbum, abiit tristis; erat enim habens multas possessiones.
Matthew 19 23 Iesus autem dixit discipulis suis: “ Amen dico vobis: Dives difficile intrabit in regnum caelorum. 
Matthew 19 24 Et iterum dico vobis: Facilius est camelum per foramen acus transire, quam divitem intrare in regnum Dei ”. 
Matthew 19 25 Auditis autem his, discipuli mirabantur valde dicentes: “ Quis ergo poterit salvus esse? ”. 
Matthew 19 26 Aspiciens autem Iesus dixit illis: “ Apud homines hoc impossibile est, apud Deum autem omnia possibilia sunt ”.
Matthew 19 27 Tunc respondens Petrus dixit ei: “ Ecce nos reliquimus omnia et secuti sumus te. Quid ergo erit nobis? ”. 
Matthew 19 28 Iesus autem dixit illis: “ Amen dico vobis quod vos, qui secuti estis me, in regeneratione, cum sederit Filius hominis in throno gloriae suae, sedebitis et vos super thronos duodecim, iudicantes duodecim tribus Israel. 
Matthew 19 29 Et omnis, qui reliquit domos vel fratres aut sorores aut patrem aut matrem aut filios aut agros propter nomen meum, centuplum accipiet et vitam aeternam possidebit.
Matthew 19 30 Multi autem erunt primi novissimi, et novissimi primi.
Matthew 20 1 Simile est enim regnum cae lorum homini patri familias, qui exiit primo mane conducere operarios in vineam suam; 
Matthew 20 2 conventione autem facta cum operariis ex denario diurno, misit eos in vineam suam. 
Matthew 20 3 Et egressus circa horam tertiam vidit alios stantes in foro otiosos 
Matthew 20 4 et illis dixit: “Ite et vos in vineam; et, quod iustum fuerit, dabo vobis”. 
Matthew 20 5 Illi autem abierunt. Iterum autem exiit circa sextam et nonam horam et fecit similiter. 
Matthew 20 6 Circa undecimam vero exiit et invenit alios stantes et dicit illis: “Quid hic statis tota die otiosi?”. 
Matthew 20 7 Dicunt ei: “Quia nemo nos conduxit”. Dicit illis: “Ite et vos in vineam”.
Matthew 20 8 Cum sero autem factum esset, dicit dominus vineae procuratori suo: “ Voca operarios et redde illis mercedem incipiens a novissimis usque ad primos ”. 
Matthew 20 9 Et cum venissent, qui circa undecimam horam venerant, acceperunt singuli denarium. 
Matthew 20 10 Venientes autem primi arbitrati sunt quod plus essent accepturi; acceperunt autem et ipsi singuli denarium. 
Matthew 20 11 Accipientes autem murmurabant adversus patrem familias 
Matthew 20 12 dicentes: “Hi novissimi una hora fecerunt, et pares illos nobis fecisti, qui portavimus pondus diei et aestum!”. 
Matthew 20 13 At ille respondens uni eorum dixit: “Amice, non facio tibi iniuriam; nonne ex denario convenisti mecum? 
Matthew 20 14 Tolle, quod tuum est, et vade; volo autem et huic novissimo dare sicut et tibi. 
Matthew 20 15 Aut non licet mihi, quod volo, facere de meis? An oculus tuus nequam est, quia ego bonus sum?”.
Matthew 20 16 Sic erunt novissimi primi, et primi novissimi ”.
Matthew 20 17 Et ascendens Iesus Hierosolymam assumpsit Duodecim discipulos secreto et ait illis in via: 
Matthew 20 18 “ Ecce ascendimus Hierosolymam, et Filius hominis tradetur principibus sacerdotum et scribis, et condemnabunt eum morte 
Matthew 20 19 et tradent eum gentibus ad illudendum et flagellandum et crucifigendum, et tertia die resurget ”.
Matthew 20 20 Tunc accessit ad eum mater filiorum Zebedaei cum filiis suis, adorans et petens aliquid ab eo. 
Matthew 20 21 Qui dixit ei: “ Quid vis? ”. Ait illi: “ Dic ut sedeant hi duo filii mei unus ad dexteram tuam et unus ad sinistram in regno tuo ”. 
Matthew 20 22 Respondens autem Iesus dixit: “ Nescitis quid petatis. Potestis bibere calicem, quem ego bibiturus sum? ”. Dicunt ei: “ Possumus ”. 
Matthew 20 23 Ait illis: “ Calicem quidem meum bibetis, sedere autem ad dexteram meam et sinistram non est meum dare illud, sed quibus paratum est a Patre meo ”.
Matthew 20 24 Et audientes decem indignati sunt de duobus fratribus. 
Matthew 20 25 Iesus autem vocavit eos ad se et ait: “ Scitis quia principes gentium dominantur eorum et, qui magni sunt, potestatem exercent in eos. 
Matthew 20 26 Non ita erit inter vos, sed quicumque voluerit inter vos magnus fieri, erit vester minister; 
Matthew 20 27 et, quicumque voluerit inter vos primus esse, erit vester servus; 
Matthew 20 28 sicut Filius hominis non venit ministrari sed ministrare et dare animam suam redemptionem pro multis ”.
Matthew 20 29 Et egredientibus illis ab Iericho, secuta est eum turba multa. 
Matthew 20 30 Et ecce duo caeci sedentes secus viam audierunt quia Iesus transiret et clamaverunt dicentes: “ Domine, miserere nostri, fili David! ”. 
Matthew 20 31 Turba autem increpabat eos, ut tacerent; at illi magis clamabant dicentes: “ Domine, miserere nostri, fili David! ”. 
Matthew 20 32 Et stetit Iesus et vocavit eos et ait: “ Quid vultis, ut faciam vobis?”. 
Matthew 20 33 Dicunt illi: “ Domine, ut aperiantur oculi nostri ”. 
Matthew 20 34 Misertus autem Iesus, tetigit oculos eorum; et confestim viderunt et secuti sunt eum.
Matthew 21 1 Et cum appropinquassent Hierosolymis et venissent Bethfage, ad montem Oliveti, tunc Iesus misit duos discipulos 
Matthew 21 2 dicens eis: “ Ite in castellum, quod contra vos est, et statim invenietis asinam alligatam et pullum cum ea; solvite et adducite mihi. 
Matthew 21 3 Et si quis vobis aliquid dixerit, dicite: “Dominus eos necessarios habet”, et confestim dimittet eos ”. 
Matthew 21 4 Hoc autem factum est, ut impleretur, quod dictum est per prophetam dicentem:
Matthew 21 5 “ Dicite filiae Sion: Ecce Rex tuus venit tibi, mansuetus et sedens super asinam et super pullum filium subiugalis ”.
Matthew 21 6 Euntes autem discipuli fecerunt, sicut praecepit illis Iesus, 
Matthew 21 7 et adduxerunt asinam et pullum; et imposuerunt super eis vestimenta sua, et sedit super ea. 
Matthew 21 8 Plurima autem turba straverunt vestimenta sua in via; alii autem caedebant ramos de arboribus et sternebant in via. 
Matthew 21 9 Turbae autem, quae praecedebant eum et quae sequebantur, clamabant dicentes: “ Hosanna filio David! Benedictus, qui venit in nomine Domini! Hosanna in altissimis! ”.
Matthew 21 10 Et cum intrasset Hierosolymam, commota est universa civitas dicens: “ Quis est hic?”. 
Matthew 21 11 Turbae autem dicebant: “ Hic est Iesus propheta a Nazareth Galilaeae ”.
Matthew 21 12 Et intravit Iesus in templum et eiciebat omnes vendentes et ementes in templo, et mensas nummulariorum evertit et cathedras vendentium columbas, 
Matthew 21 13 et dicit eis: “ Scriptum est: "Domus mea domus orationis vocabitur". Vos autem facitis eam speluncam latronum ”.
Matthew 21 14 Et accesserunt ad eum caeci et claudi in templo, et sanavit eos. 
Matthew 21 15 Videntes autem principes sacerdotum et scribae mirabilia, quae fecit, et pueros clamantes in templo et dicentes: “ Hosanna filio David ”, indignati sunt 
Matthew 21 16 et dixerunt ei: “ Audis quid isti dicant? ”. Iesus autem dicit eis: “ Utique; numquam legistis: "Ex ore infantium et lactantium perfecisti laudem"? ”. 
Matthew 21 17 Et relictis illis, abiit foras extra civitatem in Bethaniam ibique mansit.
Matthew 21 18 Mane autem revertens in civitatem, esuriit. 
Matthew 21 19 Et videns fici arborem unam secus viam, venit ad eam; et nihil invenit in ea nisi folia tantum et ait illi: “ Numquam ex te fructus nascatur in sempiternum ”. Et arefacta est continuo ficulnea. 
Matthew 21 20 Et videntes discipuli mirati sunt dicentes: “ Quomodo continuo aruit ficulnea? ”. 
Matthew 21 21 Respondens autem Iesus ait eis: “ Amen dico vobis: Si habueritis fidem et non haesitaveritis, non solum de ficulnea facietis, sed et si monti huic dixeritis: “Tolle et iacta te in mare”, fiet. 
Matthew 21 22 Et omnia, quaecumque petieritis in oratione credentes, accipietis ”.
Matthew 21 23 Et cum venisset in templum, accesserunt ad eum docentem principes sacerdotum et seniores populi dicentes: “ In qua potestate haec facis? Et quis tibi dedit hanc potestatem? ”. 
Matthew 21 24 Respondens autem Iesus dixit illis: “ Interrogabo vos et ego unum sermonem, quem si dixeritis mihi, et ego vobis dicam, in qua potestate haec facio: 
Matthew 21 25 Baptismum Ioannis unde erat? A caelo an ex hominibus? ”. At illi cogitabant inter se dicentes: “ Si dixerimus: “E caelo”, dicet nobis: “Quare ergo non credidistis illi?”; 
Matthew 21 26 si autem dixerimus: “Ex hominibus”, timemus turbam; omnes enim habent Ioannem sicut prophetam ”. 
Matthew 21 27 Et respondentes Iesu dixerunt: “ Nescimus ”. Ait illis et ipse: “ Nec ego dico vobis in qua potestate haec facio ”.
Matthew 21 28 “ Quid autem vobis videtur? Homo quidam habebat duos filios. Et accedens ad primum dixit: “Fili, vade hodie, operare in vinea”. 
Matthew 21 29 Ille autem respondens ait: “Nolo”; postea autem paenitentia motus abiit. 
Matthew 21 30 Accedens autem ad alterum dixit similiter. At ille respondens ait: “Eo, domine”; et non ivit. 
Matthew 21 31 Quis ex duobus fecit voluntatem patris? ”. Dicunt: “ Primus ”. Dicit illis Iesus: “ Amen dico vobis: Publicani et meretrices praecedunt vos in regnum Dei. 
Matthew 21 32 Venit enim ad vos Ioannes in via iustitiae, et non credidistis ei; publicani autem et meretrices crediderunt ei. Vos autem videntes nec paenitentiam habuistis postea, ut crederetis ei.
Matthew 21 33 Aliam parabolam audite. Homo erat pater familias, qui plantavit vineam et saepem circumdedit ei et fodit in ea torcular et aedificavit turrim et locavit eam agricolis et peregre profectus est. 
Matthew 21 34 Cum autem tempus fructuum appropinquasset, misit servos suos ad agricolas, ut acciperent fructus eius. 
Matthew 21 35 Et agricolae, apprehensis servis eius, alium ceciderunt, alium occiderunt, alium vero lapidaverunt. 
Matthew 21 36 Iterum misit alios servos plures prioribus, et fecerunt illis similiter. 
Matthew 21 37 Novissime autem misit ad eos filium suum dicens: “Verebuntur filium meum”. 
Matthew 21 38 Agricolae autem videntes filium dixerunt intra se: “Hic est heres. Venite, occidamus eum et habebimus hereditatem eius”. 
Matthew 21 39 Et apprehensum eum eiecerunt extra vineam et occiderunt. 
Matthew 21 40 Cum ergo venerit dominus vineae, quid faciet agricolis illis? ”. 
Matthew 21 41 Aiunt illi: “ Malos male perdet et vineam locabit aliis agricolis, qui reddant ei fructum temporibus suis ”. 
Matthew 21 42 Dicit illis Iesus: “ Numquam legistis in Scripturis: "Lapidem quem reprobaverunt aedificantes, hic factus est in caput anguli; a Domino factum est istud et est mirabile in oculis nostris" ?
Matthew 21 43 Ideo dico vobis quia auferetur a vobis regnum Dei et dabitur genti facienti fructus eius. 
Matthew 21 44 Et, qui ceciderit super lapidem istum confringetur; super quem vero ceciderit, conteret eum ”.
Matthew 21 45 Et cum audissent principes sacerdotum et pharisaei parabolas eius, cognoverunt quod de ipsis diceret; 
Matthew 21 46 et quaerentes eum tenere, timuerunt turbas, quoniam sicut prophetam eum habebant.
Matthew 22 1 Et respondens Iesus dixit ite rum in parabolis eis dicens: 
Matthew 22 2 “ Simile factum est regnum caelorum homini regi, qui fecit nuptias filio suo. 
Matthew 22 3 Et misit servos suos vocare invitatos ad nuptias, et nolebant venire. 
Matthew 22 4 Iterum misit alios servos dicens: “Dicite invitatis: Ecce prandium meum paravi, tauri mei et altilia occisa, et omnia parata; venite ad nuptias”. 
Matthew 22 5 Illi autem neglexerunt et abierunt, alius in villam suam, alius vero ad negotiationem suam; 
Matthew 22 6 reliqui vero tenuerunt servos eius et contumelia affectos occiderunt.
Matthew 22 7 Rex autem iratus est et, missis exercitibus suis, perdidit homicidas illos et civitatem illorum succendit. 
Matthew 22 8 Tunc ait servis suis: “Nuptiae quidem paratae sunt, sed qui invitati erant, non fuerunt digni; 
Matthew 22 9 ite ergo ad exitus viarum, et quoscumque inveneritis, vocate ad nuptias”. 
Matthew 22 10 Et egressi servi illi in vias, congregaverunt omnes, quos invenerunt, malos et bonos; et impletae sunt nuptiae discumbentium. 
Matthew 22 11 Intravit autem rex, ut videret discumbentes, et vidit ibi hominem non vestitum veste nuptiali 
Matthew 22 12 et ait illi: “Amice, quomodo huc intrasti, non habens vestem nuptialem?”. At ille obmutuit. 
Matthew 22 13 Tunc dixit rex ministris: “Ligate pedes eius et manus et mittite eum in tenebras exteriores: ibi erit fletus et stridor dentium”. 
Matthew 22 14 Multi enim sunt vocati, pauci vero electi ”.
Matthew 22 15 Tunc abeuntes pharisaei consilium inierunt, ut caperent eum in sermone. 
Matthew 22 16 Et mittunt ei discipulos suos cum herodianis dicentes: “ Magister, scimus quia verax es et viam Dei in veritate doces, et non est tibi cura de aliquo; non enim respicis personam hominum. 
Matthew 22 17 Dic ergo nobis quid tibi videatur: Licet censum dare Caesari an non? ”. 
Matthew 22 18 Cognita autem Iesus nequitia eorum, ait: “ Quid me tentatis, hypocritae? 
Matthew 22 19 Ostendite mihi nomisma census ”. At illi obtulerunt ei denarium. 
Matthew 22 20 Et ait illis: “ Cuius est imago haec et suprascriptio? ”. 
Matthew 22 21 Dicunt ei: “ Caesaris ”. Tunc ait illis: “ Reddite ergo, quae sunt Caesaris, Caesari et, quae sunt Dei, Deo ”. 
Matthew 22 22 Et audientes mirati sunt et, relicto eo, abierunt.
Matthew 22 23 In illo die accesserunt ad eum sadducaei, qui dicunt non esse resurrectionem, et interrogaverunt eum 
Matthew 22 24 dicentes: “ Magister, Moyses dixit, si quis mortuus fuerit non habens filios, ut ducat frater eius uxorem illius et suscitet semen fratri suo. 
Matthew 22 25 Erant autem apud nos septem fratres: et primus, uxore ducta, defunctus est et non habens semen reliquit uxorem suam fratri suo; 
Matthew 22 26 similiter secundus et tertius usque ad septimum. 
Matthew 22 27 Novissime autem omnium mulier defuncta est. 
Matthew 22 28 In resurrectione ergo cuius erit de septem uxor? Omnes enim habuerunt eam ”. 
Matthew 22 29 Respondens autem Iesus ait illis: “ Erratis nescientes Scripturas neque virtutem Dei; 
Matthew 22 30 in resurrectione enim neque nubent neque nubentur, sed sunt sicut angeli in caelo. 
Matthew 22 31 De resurrectione autem mortuorum non legistis, quod dictum est vobis a Deo dicente: 
Matthew 22 32 “Ego sum Deus Abraham et Deus Isaac et Deus Iacob”? Non est Deus mortuorum sed viventium ”. 
Matthew 22 33 Et audientes turbae mirabantur in doctrina eius.
Matthew 22 34 Pharisaei autem audientes quod silentium imposuisset sadducaeis, convenerunt in unum. 
Matthew 22 35 Et interrogavit unus ex eis legis doctor tentans eum: 
Matthew 22 36 “ Magister, quod est mandatum magnum in Lege? ”. 
Matthew 22 37 Ait autem illi: “ Diliges Dominum Deum tuum in toto corde tuo et in tota anima tua et in tota mente tua: 
Matthew 22 38 hoc est magnum et primum mandatum. 
Matthew 22 39 Secundum autem simile est huic: Diliges proximum tuum sicut teipsum. 
Matthew 22 40 In his duobus mandatis universa Lex pendet et Prophetae ”. 
Matthew 22 41 Congregatis autem pharisaeis, interrogavit eos Iesus 
Matthew 22 42 dicens: “ Quid vobis videtur de Christo? Cuius filius est? ”. Dicunt ei: “ David ”. 
Matthew 22 43 Ait illis: “ Quomodo ergo David in Spiritu vocat eum Dominum dicens:
Matthew 22 44 “Dixit Dominus Domino meo: Sede a dextris meis, donec ponam inimicos tuos sub pedibus tuis”?
Matthew 22 45 Si ergo David vocat eum Dominum, quomodo filius eius est? ”. 
Matthew 22 46 Et nemo poterat respondere ei verbum, neque ausus fuit quisquam ex illa die eum amplius interrogare.
Matthew 23 1 Tunc Iesus locutus est ad turbas et ad discipulos suos 
Matthew 23 2 dicens: “ Super cathedram Moysis sederunt scribae et pharisaei. 
Matthew 23 3 Omnia ergo, quaecumque dixerint vobis, facite et servate; secundum opera vero eorum nolite facere: dicunt enim et non faciunt. 
Matthew 23 4 Alligant autem onera gravia et importabilia et imponunt in umeros hominum, ipsi autem digito suo nolunt ea movere. 
Matthew 23 5 Omnia vero opera sua faciunt, ut videantur ab hominibus: dilatant enim phylacteria sua et magnificant fimbrias, 
Matthew 23 6 amant autem primum recubitum in cenis et primas cathedras in synagogis 
Matthew 23 7 et salutationes in foro et vocari ab hominibus Rabbi. 
Matthew 23 8 Vos autem nolite vocari Rabbi; unus enim est Magister vester, omnes autem vos fratres estis. 
Matthew 23 9 Et Patrem nolite vocare vobis super terram, unus enim est Pater vester, caelestis. 
Matthew 23 10 Nec vocemini Magistri, quia Magister vester unus est, Christus. 
Matthew 23 11 Qui maior est vestrum, erit minister vester. 
Matthew 23 12 Qui autem se exaltaverit, humiliabitur; et, qui se humiliaverit, exaltabitur.
Matthew 23 13 Vae autem vobis, scribae et pharisaei hypocritae, quia clauditis regnum caelorum ante homines! Vos enim non intratis nec introeuntes sinitis intrare. 
Matthew 23 14 
Matthew 23 15 Vae vobis, scribae et pharisaei hypocritae, quia circuitis mare et aridam, ut faciatis unum proselytum, et cum fuerit factus, facitis eum filium gehennae duplo quam vos!
Matthew 23 16 Vae vobis, duces caeci, qui dicitis: “Quicumque iuraverit per templum, nihil est; quicumque autem iuraverit in auro templi, debet”. 
Matthew 23 17 Stulti et caeci! Quid enim maius est: aurum an templum, quod sanctificat aurum? 
Matthew 23 18 Et: “Quicumque iuraverit in altari, nihil est; quicumque autem iuraverit in dono, quod est super illud, debet”. 
Matthew 23 19 Caeci! Quid enim maius est: donum an altare, quod sanctificat donum? 
Matthew 23 20 Qui ergo iuraverit in altari, iurat in eo et in omnibus, quae super illud sunt; 
Matthew 23 21 et, qui iuraverit in templo, iurat in illo et in eo, qui inhabitat in ipso; 
Matthew 23 22 et, qui iuraverit in caelo, iurat in throno Dei et in eo, qui sedet super eum.
Matthew 23 23 Vae vobis, scribae et pharisaei hypocritae, quia decimatis mentam et anethum et cyminum et reliquistis, quae graviora sunt legis: iudicium et misericordiam et fidem! Haec oportuit facere et illa non omittere. 
Matthew 23 24 Duces caeci, excolantes culicem, camelum autem glutientes.
Matthew 23 25 Vae vobis, scribae et pharisaei hypocritae, quia mundatis, quod de foris est calicis et paropsidis, intus autem pleni sunt rapina et immunditia! 
Matthew 23 26 Pharisaee caece, munda prius, quod intus est calicis, ut fiat et id, quod de foris eius est, mundum.
Matthew 23 27 Vae vobis, scribae et pharisaei hypocritae, quia similes estis sepulcris dealbatis, quae a foris quidem parent speciosa, intus vero plena sunt ossibus mortuorum et omni spurcitia! 
Matthew 23 28 Sic et vos a foris quidem paretis hominibus iusti, intus autem pleni estis hypocrisi et iniquitate.
Matthew 23 29 Vae vobis, scribae et pharisaei hypocritae, qui aedificatis sepulcra prophetarum et ornatis monumenta iustorum 
Matthew 23 30 et dicitis: “Si fuissemus in diebus patrum nostrorum, non essemus socii eorum in sanguine prophetarum”! 
Matthew 23 31 Itaque testimonio estis vobismetipsis quia filii estis eorum, qui prophetas occiderunt. 
Matthew 23 32 Et vos implete mensuram patrum vestrorum. 
Matthew 23 33 Serpentes, genimina viperarum, quomodo fugietis a iudicio gehennae? 
Matthew 23 34 Ideo ecce ego mitto ad vos prophetas et sapientes et scribas; ex illis occidetis et crucifigetis et ex eis flagellabitis in synagogis vestris et persequemini de civitate in civitatem, 
Matthew 23 35 ut veniat super vos omnis sanguis iustus, qui effusus est super terram a sanguine Abel iusti usque ad sanguinem Zachariae filii Barachiae, quem occidistis inter templum et altare. 
Matthew 23 36 Amen dico vobis: Venient haec omnia super generationem istam.
Matthew 23 37 Ierusalem, Ierusalem, quae occidis prophetas et lapidas eos, qui ad te missi sunt, quotiens volui congregare filios tuos, quemadmodum gallina congregat pullos suos sub alas, et noluistis! 
Matthew 23 38 Ecce relinquitur vobis domus vestra deserta! 
Matthew 23 39 Dico enim vobis: Non me videbitis amodo, donec dicatis: "Benedictus, qui venit in nomine Dominil" ”.
Matthew 24 1 Et egressus Iesus de templo ibat, et accesserunt discipuli eius, ut ostenderent ei aedificationes templi; 
Matthew 24 2 ipse autem respondens dixit eis: “ Non videtis haec omnia? Amen dico vobis: Non relinquetur hic lapis super lapidem, qui non destruetur ”. 
Matthew 24 3 Sedente autem eo super montem Oliveti, accesserunt ad eum discipuli secreto dicentes: “ Dic nobis: Quando haec erunt, et quod signum adventus tui et consummationis saeculi? ”.
Matthew 24 4 Et respondens Iesus dixit eis: “ Videte, ne quis vos seducat. 
Matthew 24 5 Multi enim venient in nomine meo dicentes: “Ego sum Christus”, et multos seducent. 
Matthew 24 6 Audituri enim estis proelia et opiniones proeliorum. Videte, ne turbemini; oportet enim fieri, sed nondum est finis. 
Matthew 24 7 Consurget enim gens in gentem, et regnum in regnum, et erunt fames et terrae motus per loca; 
Matthew 24 8 haec autem omnia initia sunt dolorum. 
Matthew 24 9 Tunc tradent vos in tribulationem et occident vos, et eritis odio omnibus gentibus propter nomen meum. 
Matthew 24 10 Et tunc scandalizabuntur multi et invicem tradent et odio habebunt invicem; 
Matthew 24 11 et multi pseudoprophetae surgent et seducent multos. 
Matthew 24 12 Et, quoniam abundavit iniquitas, refrigescet caritas multorum; 
Matthew 24 13 qui autem permanserit usque in finem, hic salvus erit. 
Matthew 24 14 Et praedicabitur hoc evangelium regni in universo orbe in testimonium omnibus gentibus; et tunc veniet consummatio. 
Matthew 24 15 Cum ergo videritis abominationem desolationis, quae dicta est a Daniele propheta, stantem in loco sancto, qui legit, intellegat: 
Matthew 24 16 tunc qui in Iudaea sunt, fugiant ad montes; 
Matthew 24 17 qui in tecto, non descendat tollere aliquid de domo sua; 
Matthew 24 18 et, qui in agro, non revertatur tollere pallium suum. 
Matthew 24 19 Vae autem praegnantibus et nutrientibus in illis diebus!
Matthew 24 20 Orate autem, ut non fiat fuga vestra hieme vel sabbato: 
Matthew 24 21 erit enim tunc tribulatio magna, qualis non fuit ab initio mundi usque modo neque fiet. 
Matthew 24 22 Et nisi breviati fuissent dies illi, non fieret salva omnis caro; sed propter electos breviabuntur dies illi. 
Matthew 24 23 Tunc si quis vobis dixerit: “Ecce hic Christus” aut: “Hic”, nolite credere. 
Matthew 24 24 Surgent enim pseudochristi et pseudoprophetae et dabunt signa magna et prodigia, ita ut in errorem inducantur, si fieri potest, etiam electi. 
Matthew 24 25 Ecce praedixi vobis. 
Matthew 24 26 Si ergo dixerint vobis: “Ecce in deserto est”, nolite exire; “Ecce in penetralibus”, nolite credere; 
Matthew 24 27 sicut enim fulgur exit ab oriente et paret usque in occidentem, ita erit adventus Filii hominis. 
Matthew 24 28 Ubicumque fuerit corpus, illuc congregabuntur aquilae.
Matthew 24 29 Statim autem post tribulationem dierum illorum, sol obscurabitur, et luna non dabit lumen suum, et stellae cadent de caelo, et virtutes caelorum commovebuntur. 
Matthew 24 30 Et tunc parebit signum Filii hominis in caelo, et tunc plangent omnes tribus terrae et videbunt Filium hominis venientem in nubibus caeli cum virtute et gloria multa; 
Matthew 24 31 et mittet angelos suos cum tuba magna, et congregabunt electos eius a quattuor ventis, a summis caelorum usque ad terminos eorum.
Matthew 24 32 Ab arbore autem fici discite parabolam: cum iam ramus eius tener fuerit, et folia nata, scitis quia prope est aestas. 
Matthew 24 33 Ita et vos, cum videritis haec omnia, scitote quia prope est in ianuis. 
Matthew 24 34 Amen dico vobis: Non praeteribit haec generatio, donec omnia haec fiant. 
Matthew 24 35 Caelum et terra transibunt, verba vero mea non praeteribunt.
Matthew 24 36 De die autem illa et hora nemo scit, neque angeli caelorum neque Filius, nisi Pater solus. 
Matthew 24 37 Sicut enim dies Noe, ita erit adventus Filii hominis. 
Matthew 24 38 Sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo introivit in arcam Noe, 
Matthew 24 39 et non cognoverunt, donec venit diluvium et tulit omnes, ita erit et adventus Filii hominis. 
Matthew 24 40 Tunc duo erunt in agro: unus assumitur, et unus relinquitur; 
Matthew 24 41 duae molentes in mola: una assumitur, et una relinquitur.
Matthew 24 42 Vigilate ergo, quia nescitis qua die Dominus vester venturus sit. 
Matthew 24 43 Illud autem scitote quoniam si sciret pater familias qua hora fur venturus esset, vigilaret utique et non sineret perfodi domum suam. 
Matthew 24 44 Ideo et vos estote parati, quia, qua nescitis hora, Filius hominis venturus est. 
Matthew 24 45 Quis putas est fidelis servus et prudens, quem constituit dominus supra familiam suam, ut det illis cibum in tempore? 
Matthew 24 46 Beatus ille servus, quem cum venerit dominus eius, invenerit sic facientem. 
Matthew 24 47 Amen dico vobis quoniam super omnia bona sua constituet eum. 
Matthew 24 48 Si autem dixerit malus servus ille in corde suo: “Moram facit dominus meus venire”, 
Matthew 24 49 et coeperit percutere conservos suos, manducet autem et bibat cum ebriis, 
Matthew 24 50 veniet dominus servi illius in die, qua non sperat, et in hora, qua ignorat, 
Matthew 24 51 et dividet eum partemque eius ponet cum hypocritis; illic erit fletus et stridor dentium.
Matthew 25 1 Tunc simile erit regnum cae lorum decem virginibus, quae accipientes lampades suas exierunt obviam sponso. 
Matthew 25 2 Quinque autem ex eis erant fatuae, et quinque prudentes. 
Matthew 25 3 Fatuae enim, acceptis lampadibus suis, non sumpserunt oleum secum; 
Matthew 25 4 prudentes vero acceperunt oleum in vasis cum lampadibus suis. 
Matthew 25 5 Moram autem faciente sponso, dormitaverunt omnes et dormierunt. 
Matthew 25 6 Media autem nocte clamor factus est: “Ecce sponsus! Exite obviam ei”. 
Matthew 25 7 Tunc surrexerunt omnes virgines illae et ornaverunt lampades suas. 
Matthew 25 8 Fatuae autem sapientibus dixerunt: “Date nobis de oleo vestro, quia lampades nostrae exstinguuntur”. 
Matthew 25 9 Responderunt prudentes dicentes: “Ne forte non sufficiat nobis et vobis, ite potius ad vendentes et emite vobis”. 
Matthew 25 10 Dum autem irent emere, venit sponsus, et quae paratae erant, intraverunt cum eo ad nuptias; et clausa est ianua. 
Matthew 25 11 Novissime autem veniunt et reliquae virgines dicentes: “Domine, domine, aperi nobis”. 
Matthew 25 12 At ille respondens ait: “Amen dico vobis: Nescio vos”. 
Matthew 25 13 Vigilate itaque, quia nescitis diem neque horam.
Matthew 25 14 Sicut enim homo peregre proficiscens vocavit servos suos et tradidit illis bona sua. 
Matthew 25 15 Et uni dedit quinque talenta, alii autem duo, alii vero unum, unicuique secundum propriam virtutem, et profectus est. Statim 
Matthew 25 16 abiit, qui quinque talenta acceperat, et operatus est in eis et lucratus est alia quinque; 
Matthew 25 17 similiter qui duo acceperat, lucratus est alia duo. 
Matthew 25 18 Qui autem unum acceperat, abiens fodit in terra et abscondit pecuniam domini sui. 
Matthew 25 19 Post multum vero temporis venit dominus servorum illorum et ponit rationem cum eis. 
Matthew 25 20 Et accedens, qui quinque talenta acceperat, obtulit alia quinque talenta dicens: “Domine, quinque talenta tradidisti mihi; ecce alia quinque superlucratus sum”. 
Matthew 25 21 Ait illi dominus eius: “Euge, serve bone et fidelis. Super pauca fuisti fidelis; supra multa te constituam: intra in gaudium domini tui”. 
Matthew 25 22 Accessit autem et qui duo talenta acceperat, et ait: “Domine, duo talenta tradidisti mihi; ecce alia duo lucratus sum”. 
Matthew 25 23 Ait illi dominus eius: “Euge, serve bone et fidelis. Super pauca fuisti fidelis; supra multa te constituam: intra in gaudium domini tui”. 
Matthew 25 24 Accedens autem et qui unum talentum acceperat, ait: “Domine, novi te quia homo durus es: metis, ubi non seminasti, et congregas, ubi non sparsisti; 
Matthew 25 25 et timens abii et abscondi talentum tuum in terra. Ecce habes, quod tuum est”. 
Matthew 25 26 Respondens autem dominus eius dixit ei: “Serve male et piger! Sciebas quia meto, ubi non seminavi, et congrego, ubi non sparsi? 
Matthew 25 27 Oportuit ergo te mittere pecuniam meam nummulariis, et veniens ego recepissem, quod meum est cum usura. 
Matthew 25 28 Tollite itaque ab eo talentum et date ei, qui habet decem talenta: 
Matthew 25 29 omni enim habenti dabitur, et abundabit; ei autem, qui non habet, et quod habet, auferetur ab eo. 
Matthew 25 30 Et inutilem servum eicite in tenebras exteriores: illic erit fletus et stridor dentium”.
Matthew 25 31 Cum autem venerit Filius hominis in gloria sua, et omnes angeli cum eo, tunc sedebit super thronum gloriae suae. 
Matthew 25 32 Et congregabuntur ante eum omnes gentes; et separabit eos ab invicem, sicut pastor segregat oves ab haedis, 
Matthew 25 33 et statuet oves quidem a dextris suis, haedos autem a sinistris. 
Matthew 25 34 Tunc dicet Rex his, qui a dextris eius erunt: “Venite, benedicti Patris mei; possidete paratum vobis regnum a constitutione mundi. 
Matthew 25 35 Esurivi enim, et dedistis mihi manducare; sitivi, et dedistis mihi bibere; hospes eram, et collegistis me; 
Matthew 25 36 nudus, et operuistis me; infirmus, et visitastis me; in carcere eram, et venistis ad me”. 
Matthew 25 37 Tunc respondebunt ei iusti dicentes: “Domine, quando te vidimus esurientem et pavimus, aut sitientem et dedimus tibi potum? 
Matthew 25 38 Quando autem te vidimus hospitem et collegimus, aut nudum et cooperuimus? 
Matthew 25 39 Quando autem te vidimus infirmum aut in carcere et venimus ad te?”. 
Matthew 25 40 Et respondens Rex dicet illis: “Amen dico vobis: Quamdiu fecistis uni de his fratribus meis minimis, mihi fecistis”. 
Matthew 25 41 Tunc dicet et his, qui a sinistris erunt: “Discedite a me, maledicti, in ignem aeternum, qui praeparatus est Diabolo et angelis eius. 
Matthew 25 42 Esurivi enim, et non dedistis mihi manducare; sitivi, et non dedistis mihi potum; 
Matthew 25 43 hospes eram, et non collegistis me; nudus, et non operuistis me; infirmus et in carcere, et non visitastis me”. 
Matthew 25 44 Tunc respondebunt et ipsi dicentes: “Domine, quando te vidimus esurientem aut sitientem aut hospitem aut nudum aut infirmum vel in carcere et non ministravimus tibi?”. 
Matthew 25 45 Tunc respondebit illis dicens: “Amen dico vobis: Quamdiu non fecistis uni de minimis his, nec mihi fecistis”. 
Matthew 25 46 Et ibunt hi in supplicium aeternum, iusti autem in vitam aeternam ”.
Matthew 26 1 Et factum est, cum consum masset Iesus sermones hos omnes, dixit discipulis suis: 
Matthew 26 2 “ Scitis quia post biduum Pascha fiet, et Filius hominis traditur, ut crucifigatur ”.
Matthew 26 3 Tunc congregati sunt principes sacerdotum et seniores populi in aulam principis sacerdotum, qui dicebatur Caiphas, 
Matthew 26 4 et consilium fecerunt, ut Iesum dolo tenerent et occiderent; 
Matthew 26 5 dicebant autem: “ Non in die festo, ne tumultus fiat in populo ”.
Matthew 26 6 Cum autem esset Iesus in Bethania, in domo Simonis leprosi, 
Matthew 26 7 accessit ad eum mulier habens alabastrum unguenti pretiosi et effudit super caput ipsius recumbentis. 
Matthew 26 8 Videntes autem discipuli, indignati sunt dicentes: “ Ut quid perditio haec? 
Matthew 26 9 Potuit enim istud venumdari multo et dari pauperibus ”. 
Matthew 26 10 Sciens autem Iesus ait illis: “ Quid molesti estis mulieri? Opus enim bonum operata est in me; 
Matthew 26 11 nam semper pauperes habetis vobiscum, me autem non semper habetis. 
Matthew 26 12 Mittens enim haec unguentum hoc supra corpus meum, ad sepeliendum me fecit. 
Matthew 26 13 Amen dico vobis: Ubicumque praedicatum fuerit hoc evangelium in toto mundo, dicetur et quod haec fecit in memoriam eius ”.
Matthew 26 14 Tunc abiit unus de Duodecim, qui dicebatur Iudas Iscariotes, ad principes sacerdotum 
Matthew 26 15 et ait: “ Quid vultis mihi dare, et ego vobis eum tradam? ”. At illi constituerunt ei triginta argenteos. 
Matthew 26 16 Et exinde quaerebat opportunitatem, ut eum traderet.
Matthew 26 17 Prima autem Azymorum accesserunt discipuli ad Iesum dicentes: “ Ubi vis paremus tibi comedere Pascha? ”. 
Matthew 26 18 Ille autem dixit: “ Ite in civitatem ad quendam et dicite ei: “Magister dicit: Tempus meum prope est; apud te facio Pascha cum discipulis meis” ”. 
Matthew 26 19 Et fecerunt discipuli, sicut constituit illis Iesus, et paraverunt Pascha.
Matthew 26 20 Vespere autem facto, discumbebat cum Duodecim. 
Matthew 26 21 Et edentibus illis, dixit: “ Amen dico vobis: Unus vestrum me traditurus est ”. 
Matthew 26 22 Et contristati valde, coeperunt singuli dicere ei: “ Numquid ego sum, Domine? ”. 
Matthew 26 23 At ipse respondens ait: “ Qui intingit mecum manum in paropside, hic me tradet. 
Matthew 26 24 Filius quidem hominis vadit, sicut scriptum est de illo; vae autem homini illi, per quem Filius hominis traditur! Bonum erat ei, si natus non fuisset homo ille ”. 
Matthew 26 25 Respondens autem Iudas, qui tradidit eum, dixit: “ Numquid ego sum, Rabbi? ”. Ait illi: “ Tu dixisti ”.
Matthew 26 26 Cenantibus autem eis, accepit Iesus panem et benedixit ac fregit deditque discipulis et ait: “ Accipite, comedite: hoc est corpus meum ”. 
Matthew 26 27 Et accipiens calicem, gratias egit et dedit illis dicens: “ Bibite ex hoc omnes: 
Matthew 26 28 hic est enim sanguis meus novi testamenti, qui pro multis effunditur in remissionem peccatorum. 
Matthew 26 29 Dico autem vobis: Non bibam amodo de hoc genimine vitis usque in diem illum, cum illud bibam vobiscum novum in regno Patris mei ”.
Matthew 26 30 Et hymno dicto, exierunt in montem Oliveti. 
Matthew 26 31 Tunc dicit illis Iesus: “ Omnes vos scandalum patiemini in me in ista nocte. Scriptum est enim: "Percutiam pastorem, et dispergentur oves gregis". 
Matthew 26 32 Postquam autem resurrexero, praecedam vos in Galilaeam ”. 
Matthew 26 33 Respondens autem Petrus ait illi: “ Et si omnes scandalizati fuerint in te, ego numquam scandalizabor ”. 
Matthew 26 34 Ait illi Iesus: “ Amen dico tibi: In hac nocte, antequam gallus cantet, ter me negabis ”. 
Matthew 26 35 Ait illi Petrus: “ Etiam si oportuerit me mori tecum, non te negabo ”. Similiter et omnes discipuli dixerunt.
Matthew 26 36 Tunc venit Iesus cum illis in praedium, quod dicitur Gethsemani. Et dicit discipulis: “ Sedete hic, donec vadam illuc et orem ”. 
Matthew 26 37 Et assumpto Petro et duobus filiis Zebedaei, coepit contristari et maestus esse. 
Matthew 26 38 Tunc ait illis: “ Tristis est anima mea usque ad mortem; sustinete hic et vigilate mecum ”. 
Matthew 26 39 Et progressus pusillum, procidit in faciem suam orans et dicens: “ Pater mi, si possibile est, transeat a me calix iste; verumtamen non sicut ego volo, sed sicut tu ”. 
Matthew 26 40 Et venit ad discipulos et invenit eos dormientes; et dicit Petro: “ Sic non potuistis una hora vigilare mecum? 
Matthew 26 41 Vigilate et orate, ut non intretis in tentationem; spiritus quidem promptus est, caro autem infirma ”. 
Matthew 26 42 Iterum secundo abiit et oravit dicens: “ Pater mi, si non potest hoc transire, nisi bibam illud, fiat voluntas tua ”. 
Matthew 26 43 Et venit iterum et invenit eos dormientes: erant enim oculi eorum gravati. 
Matthew 26 44 Et relictis illis, iterum abiit et oravit tertio, eundem sermonem iterum dicens. 
Matthew 26 45 Tunc venit ad discipulos et dicit illis: “ Dormite iam et requiescite; ecce appropinquavit hora, et Filius hominis traditur in manus peccatorum. 
Matthew 26 46 Surgite, eamus; ecce appropinquavit, qui me tradit ”.
Matthew 26 47 Et adhuc ipso loquente, ecce Iudas, unus de Duodecim, venit, et cum eo turba multa cum gladiis et fustibus, missi a principibus sacerdotum et senioribus populi. 
Matthew 26 48 Qui autem tradidit eum, dedit illis signum dicens: “ Quemcumque osculatus fuero, ipse est; tenete eum! ”. 
Matthew 26 49 Et confestim accedens ad Iesum dixit: “ Ave, Rabbi! ” et osculatus est eum. 
Matthew 26 50 Iesus autem dixit illi: “ Amice, ad quod venisti! ”. Tunc accesserunt et manus iniecerunt in Iesum et tenuerunt eum. 
Matthew 26 51 Et ecce unus ex his, qui erant cum Iesu, extendens manum exemit gladium suum et percutiens servum principis sacerdotum amputavit auriculam eius.
Matthew 26 52 Tunc ait illi Iesus: “ Converte gladium tuum in locum suum. Omnes enim, qui acceperint gladium, gladio peribunt. 
Matthew 26 53 An putas quia non possum rogare Patrem meum, et exhibebit mihi modo plus quam duodecim legiones angelorum? 
Matthew 26 54 Quomodo ergo implebuntur Scripturae quia sic oportet fieri? ”. 
Matthew 26 55 In illa hora dixit Iesus turbis: “ Tamquam ad latronem existis cum gladiis et fustibus comprehendere me? Cotidie sedebam docens in templo, et non me tenuistis ”. 
Matthew 26 56 Hoc autem totum factum est, ut implerentur scripturae Prophetarum. Tunc discipuli omnes, relicto eo, fugerunt.
Matthew 26 57 Illi autem tenentes Iesum duxerunt ad Caipham principem sacerdotum, ubi scribae et seniores convenerant. 
Matthew 26 58 Petrus autem sequebatur eum a longe usque in aulam principis sacerdotum; et ingressus intro sede bat cum ministris, ut videret finem. 
Matthew 26 59 Principes autem sacerdotum et omne concilium quaerebant falsum testimonium contra Iesum, ut eum morti traderent, 
Matthew 26 60 et non invenerunt, cum multi falsi testes accessissent. Novissime autem venientes duo 
Matthew 26 61 dixerunt: “ Hic dixit: “Possum destruere templum Dei et post triduum aedificare illud” ”. 
Matthew 26 62 Et surgens princeps sacerdotum ait illi: “ Nihil respondes? Quid isti adversum te testificantur? ”. 
Matthew 26 63 Iesus autem tacebat. Et princeps sacerdotum ait illi: “ Adiuro te per Deum vivum, ut dicas nobis, si tu es Christus Filius Dei ”. 
Matthew 26 64 Dicit illi Iesus: “ Tu dixisti. Verumtamen dico vobis: Amodo videbitis Filium hominis sedentem a dextris Virtutis et venientem in nubibus caeli ”.
Matthew 26 65 Tunc princeps sacerdotum scidit vestimenta sua dicens: “ Blasphemavit! Quid adhuc egemus testibus? Ecce nunc audistis blasphemiam. 
Matthew 26 66 Quid vobis videtur? ”. Illi autem respondentes dixerunt: “ Reus est mortis! ”. 
Matthew 26 67 Tunc exspuerunt in faciem eius et colaphis eum ceciderunt; alii autem palmas in faciem ei dederunt 
Matthew 26 68 dicentes: “ Prophetiza nobis, Christe: Quis est, qui te percussit? ”.
Matthew 26 69 Petrus vero sedebat foris in atrio; et accessit ad eum una ancilla dicens: “ Et tu cum Iesu Galilaeo eras! ”. 
Matthew 26 70 At ille negavit coram omnibus dicens: “ Nescio quid dicis! ”. 
Matthew 26 71 Exeunte autem illo ad ianuam, vidit eum alia et ait his, qui erant ibi: “ Hic erat cum Iesu Nazareno! ”. 
Matthew 26 72 Et iterum negavit cum iuramento: “ Non novi hominem! ”. 
Matthew 26 73 Post pusillum autem accesserunt, qui stabant, et dixerunt Petro: “ Vere et tu ex illis es, nam et loquela tua manifestum te facit ”. 
Matthew 26 74 Tunc coepit detestari et iurare: “ Non novi hominem! ”. Et continuo gallus cantavit; 
Matthew 26 75 et recordatus est Petrus verbi Iesu, quod dixerat: “ Priusquam gallus cantet, ter me negabis ”. Et egressus foras ploravit amare.
Matthew 27 1 Mane autem facto, consi lium inierunt omnes princi pes sacerdotum et seniores populi adversus Iesum, ut eum morti traderent. 
Matthew 27 2 Et vinctum adduxerunt eum et tradiderunt Pilato praesidi.
Matthew 27 3 Tunc videns Iudas, qui eum tradidit, quod damnatus esset, paenitentia ductus, rettulit triginta argenteos principibus sacerdotum et senioribus 
Matthew 27 4 dicens: “ Peccavi tradens sanguinem innocentem ”. At illi dixerunt: “ Quid ad nos? Tu videris! ”. 
Matthew 27 5 Et proiectis argenteis in templo, recessit et abiens laqueo se suspendit. 
Matthew 27 6 Principes autem sacerdotum, acceptis argenteis, dixerunt: “ Non licet mittere eos in corbanam, quia pretium sanguinis est ”. 
Matthew 27 7 Consilio autem inito, emerunt ex illis agrum Figuli in sepulturam peregrinorum. 
Matthew 27 8 Propter hoc vocatus est ager ille ager Sanguinis usque in hodiernum diem. 
Matthew 27 9 Tunc impletum est quod dictum est per Ieremiam prophetam di centem: “ Et acceperunt triginta argenteos, pretium appretiati quem appretiaverunt a filiis Israel, 
Matthew 27 10 et dederunt eos in agrum Figuli, sicut constituit mihi Dominus ”.
Matthew 27 11 Iesus autem stetit ante praesidem; et interrogavit eum praeses dicens: “ Tu es Rex Iudaeorum? ”. Dixit autem Iesus: “ Tu dicis ”. 
Matthew 27 12 Et cum accusaretur a principibus sacerdotum et senioribus, nihil respondit. 
Matthew 27 13 Tunc dicit illi Pilatus: “ Non audis quanta adversum te dicant testimonia? ”. 
Matthew 27 14 Et non respondit ei ad ullum verbum, ita ut miraretur praeses vehementer.
Matthew 27 15 Per diem autem sollemnem consueverat praeses dimittere turbae unum vinctum, quem voluissent. 
Matthew 27 16 Habebant autem tunc vinctum insignem, qui dicebatur Barabbas. 
Matthew 27 17 Congregatis ergo illis dixit Pilatus: “ Quem vultis dimittam vobis: Barabbam an Iesum, qui dicitur Christus? ”. 
Matthew 27 18 Sciebat enim quod per invidiam tradidissent eum.
Matthew 27 19 Sedente autem illo pro tribunali, misit ad illum uxor eius dicens: “ Nihil tibi et iusto illi. Multa enim passa sum hodie per visum propter eum ”. 
Matthew 27 20 Principes autem sacerdotum et seniores persuaserunt turbis, ut peterent Barabbam, Iesum vero perderent. 
Matthew 27 21 Respondens autem praeses ait illis: “ Quem vultis vobis de duobus dimittam? ”. At illi dixerunt: “ Barabbam! ”. 
Matthew 27 22 Dicit illis Pilatus: “ Quid igitur faciam de Iesu, qui dicitur Christus? ”. Dicunt omnes: “ Crucifigatur! ”. 
Matthew 27 23 Ait autem: “ Quid enim mali fecit? ”. At illi magis clamabant dicentes: “ Crucifigatur! ”.
Matthew 27 24 Videns autem Pilatus quia nihil proficeret, sed magis tumultus fieret, accepta aqua, lavit manus coram turba dicens: “ Innocens ego sum a sanguine hoc; vos videritis! ”. 
Matthew 27 25 Et respondens universus populus dixit: “ Sanguis eius super nos et super filios nostros ”. 
Matthew 27 26 Tunc dimisit illis Barabbam; Iesum autem flagellatum tradidit, ut crucifigeretur.
Matthew 27 27 Tunc milites praesidis suscipientes Iesum in praetorio congregaverunt ad eum universam cohortem. 
Matthew 27 28 Et exuentes eum, clamydem coccineam circumdederunt ei 
Matthew 27 29 et plectentes coronam de spinis posuerunt super caput eius et arundinem in dextera eius et, genu flexo ante eum, illudebant ei dicentes: “ Ave, rex Iudaeorum! ”. 
Matthew 27 30 Et exspuentes in eum acceperunt arundinem et percutiebant caput eius. 
Matthew 27 31 Et postquam illuserunt ei, exuerunt eum clamyde et induerunt eum vestimentis eius et duxerunt eum, ut crucifigerent.
Matthew 27 32 Exeuntes autem invenerunt hominem Cyrenaeum nomine Simonem; hunc angariaverunt, ut tolleret crucem eius. 
Matthew 27 33 Et venerunt in locum, qui dicitur Golgotha, quod est Calvariae locus, 
Matthew 27 34 et dederunt ei vinum bibere cum felle mixtum; et cum gustasset, noluit bibere. 
Matthew 27 35 Postquam autem crucifixerunt eum, diviserunt vestimenta eius sortem mittentes 
Matthew 27 36 et sedentes servabant eum ibi. 
Matthew 27 37 Et imposuerunt super caput eius causam ipsius scriptam: “ Hic est Iesus Rex Iudaeorum ”.
Matthew 27 38 Tunc crucifiguntur cum eo duo latrones: unus a dextris, et unus a sinistris. 
Matthew 27 39 Praetereuntes autem blasphemabant eum moventes capita sua 
Matthew 27 40 et dicentes: “ Qui destruis templum et in triduo illud reaedificas, salva temetipsum; si Filius Dei es, descende de cruce! ”. 
Matthew 27 41 Similiter et principes sacerdotum illudentes cum scribis et senioribus dicebant: 
Matthew 27 42 “ Alios salvos fecit, seipsum non potest salvum facere. Rex Israel est; descendat nunc de cruce, et credemus in eum. 
Matthew 27 43 Confidit in Deo; liberet nunc, si vult eum. Dixit enim: “Dei Filius sum” ”. 
Matthew 27 44 Idipsum autem et latrones, qui crucifixi erant cum eo, improperabant ei.
Matthew 27 45 A sexta autem hora tenebrae factae sunt super universam terram usque ad horam nonam. 
Matthew 27 46 Et circa horam nonam clamavit Iesus voce magna dicens: “ Eli, Eli, lema sabacthani? ”, hoc est: “ Deus meus, Deus meus, ut quid dereliquisti me? ”. 
Matthew 27 47 Quidam autem ex illic stantibus audientes dicebant: “ Eliam vocat iste ”. 
Matthew 27 48 Et continuo currens unus ex eis acceptam spongiam implevit aceto et imposuit arundini et dabat ei bibere. 
Matthew 27 49 Ceteri vero dicebant: “ Sine, videamus an veniat Elias liberans eum ”. 
Matthew 27 50 Iesus autem iterum clamans voce magna emisit spiritum.
Matthew 27 51 Et ecce velum templi scissum est a summo usque deorsum in duas partes, et terra mota est, et petrae scissae sunt; 
Matthew 27 52 et monumenta aperta sunt, et multa corpora sanctorum, qui dormierant, surrexerunt 
Matthew 27 53 et exeuntes de monumentis post resurrectionem eius venerunt in sanctam civitatem et apparuerunt multis. 
Matthew 27 54 Centurio autem et, qui cum eo erant custodientes Iesum, viso terrae motu et his, quae fiebant, timuerunt valde dicentes: “ Vere Dei Filius erat iste! ”.
Matthew 27 55 Erant autem ibi mulieres multae a longe aspicientes, quae secutae erant Iesum a Galilaea ministrantes ei; 
Matthew 27 56 inter quas erat Maria Magdalene et Maria Iacobi et Ioseph mater et mater filiorum Zebedaei.
Matthew 27 57 Cum sero autem factum esset, venit homo dives ab Arimathaea nomine Ioseph, qui et ipse discipulus erat Iesu. 
Matthew 27 58 Hic accessit ad Pilatum et petiit corpus Iesu. Tunc Pilatus iussit reddi. 
Matthew 27 59 Et accepto corpore, Ioseph involvit illud in sindone munda 
Matthew 27 60 et posuit illud in monumento suo novo, quod exciderat in petra, et advolvit saxum magnum ad ostium monumenti et abiit. 
Matthew 27 61 Erat autem ibi Maria Magdalene et altera Maria sedentes contra sepulcrum.
Matthew 27 62 Altera autem die, quae est post Parascevem, convenerunt principes sacerdotum et pharisaei ad Pilatum 
Matthew 27 63 dicentes: “ Domine, recordati sumus quia seductor ille dixit adhuc vivens: “Post tres dies resurgam”. 
Matthew 27 64 Iube ergo custodiri sepulcrum usque in diem tertium, ne forte veniant discipuli eius et furentur eum et dicant plebi: “Surrexit a mortuis”, et erit novissimus error peior priore ”. 
Matthew 27 65 Ait illis Pilatus: “ Habetis custodiam; ite, custodite, sicut scitis ”. 
Matthew 27 66 Illi autem abeuntes munierunt sepulcrum, signantes lapidem, cum custodia.
Matthew 28 1 Sero autem post sabbatum, cum illucesceret in primam sabbati, venit Maria Magdalene et altera Maria videre sepulcrum. 
Matthew 28 2 Et ecce terrae motus factus est magnus: angelus enim Domini descendit de caelo et accedens revolvit lapidem et sedebat super eum. 
Matthew 28 3 Erat autem aspectus eius sicut fulgur, et vestimentum eius candidum sicut nix. 
Matthew 28 4 Prae timore autem eius exterriti sunt custodes et facti sunt velut mortui. 
Matthew 28 5 Respondens autem angelus dixit mulieribus: “ Nolite timere vos! Scio enim quod Iesum, qui crucifixus est, quaeritis. 
Matthew 28 6 Non est hic: surrexit enim, sicut dixit. Venite, videte locum, ubi positus erat. 
Matthew 28 7 Et cito euntes dicite discipulis eius: “Surrexit a mortuis et ecce praecedit vos in Galilaeam; ibi eum videbitis”. Ecce dixi vobis ”. 
Matthew 28 8 Et exeuntes cito de monumento cum timore et magno gaudio cucurrerunt nuntiare discipulis eius.
Matthew 28 9 Et ecce Iesus occurrit illis dicens: “ Avete ”. Illae autem accesserunt et tenuerunt pedes eius et adoraverunt eum. 
Matthew 28 10 Tunc ait illis Iesus: “ Nolite timere; ite, nuntiate fratribus meis, ut eant in Galilaeam et ibi me videbunt ”.
Matthew 28 11 Quae cum abiissent, ecce quidam de custodia venerunt in civitatem et nuntiaverunt principibus sacerdotum omnia, quae facta fuerant. 
Matthew 28 12 Et congregati cum senioribus, consilio accepto, pecuniam copiosam dederunt militibus 
Matthew 28 13 dicentes: “ Dicite: “Discipuli eius nocte venerunt et furati sunt eum, nobis dormientibus”. 
Matthew 28 14 Et si hoc auditum fuerit a praeside, nos suadebimus ei et securos vos faciemus ”. 
Matthew 28 15 At illi, accepta pecunia, fecerunt, sicut erant docti. Et divulgatum est verbum istud apud Iudaeos usque in hodiernum diem.
Matthew 28 16 Undecim autem discipuli abierunt in Galilaeam, in montem ubi constituerat illis Iesus, 
Matthew 28 17 et videntes eum adoraverunt; quidam autem dubitaverunt. 
Matthew 28 18 Et accedens Iesus locutus est eis dicens: “ Data est mihi omnis potestas in caelo et in terra. 
Matthew 28 19 Euntes ergo docete omnes gentes, baptizantes eos in nomine Patris et Filii et Spiritus Sancti, 
Matthew 28 20 docentes eos servare omnia, quaecumque mandavi vobis. Et ecce ego vobiscum sum omnibus diebus usque ad consummationem saeculi ”.
Mark 1 1 Initium evangelii Iesu Christi Filii Dei.
Mark 1 2 Sicut scriptum est in Isaia propheta: “ Ecce mitto angelum meum ante faciem tuam, qui praeparabit viam tuam;
Mark 1 3 vox clamantis in deserto: “Parate viam Domini, rectas facite semitas eius” ”,
Mark 1 4 fuit Ioannes Baptista in deserto praedicans baptismum paenitentiae in remissionem peccatorum. 
Mark 1 5 Et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua. 
Mark 1 6 Et erat Ioannes vestitus pilis cameli, et zona pellicea circa lumbos eius, et locustas et mel silvestre edebat.
Mark 1 7 Et praedicabat dicens: “ Venit fortior me post me, cuius non sum dignus procumbens solvere corrigiam calceamentorum eius. 
Mark 1 8 Ego baptizavi vos aqua; ille vero baptizabit vos in Spiritu Sancto ”.
Mark 1 9 Et factum est in diebus illis, venit Iesus a Nazareth Galilaeae et baptizatus est in Iordane ab Ioanne. 
Mark 1 10 Et statim ascendens de aqua vidit apertos caelos et Spiritum tamquam columbam descendentem in ipsum; 
Mark 1 11 et vox facta est de caelis: “ Tu es Filius meus dilectus; in te complacui ”.
Mark 1 12 Et statim Spiritus expellit eum in desertum. 
Mark 1 13 Et erat in deserto quadraginta diebus et tentabatur a Satana; eratque cum bestiis, et angeli ministrabant illi.
Mark 1 14 Postquam autem traditus est Ioannes, venit Iesus in Galilaeam praedicans evangelium Dei 
Mark 1 15 et dicens: “ Impletum est tempus, et appropinquavit regnum Dei; paenitemini et credite evangelio ”.
Mark 1 16 Et praeteriens secus mare Galilaeae vidit Simonem et Andream fratrem Simonis mittentes in mare; erant enim piscatores. 
Mark 1 17 Et dixit eis Iesus: “ Venite post me, et faciam vos fieri piscatores hominum ”. 
Mark 1 18 Et protinus, relictis retibus, secuti sunt eum. 
Mark 1 19 Et progressus pusillum vidit Iacobum Zebedaei et Ioannem fratrem eius, et ipsos in navi componentes retia, 
Mark 1 20 et statim vocavit illos. Et, relicto patre suo Zebedaeo in navi cum mercennariis, abierunt post eum.
Mark 1 21 Et ingrediuntur Capharnaum. Et statim sabbatis ingressus synagogam docebat. 
Mark 1 22 Et stupebant super doctrina eius: erat enim docens eos quasi potestatem habens et non sicut scribae. 
Mark 1 23 Et statim erat in synagoga eorum homo in spiritu immundo; et exclamavit 
Mark 1 24 dicens: “ Quid nobis et tibi, Iesu Nazarene? Venisti perdere nos? Scio qui sis: Sanctus Dei ”. 
Mark 1 25 Et comminatus est ei Iesus dicens: “ Obmutesce et exi de homine! ”. 
Mark 1 26 Et discerpens eum spiritus immundus et exclamans voce magna exivit ab eo. 
Mark 1 27 Et mirati sunt omnes, ita ut conquirerent inter se dicentes: “ Quidnam est hoc? Doctrina nova cum potestate; et spiritibus immundis imperat, et oboediunt ei ”. 
Mark 1 28 Et processit rumor eius statim ubique in omnem regionem Galilaeae.
Mark 1 29 Et protinus egredientes de synagoga venerunt in domum Simonis et Andreae cum Iacobo et Ioanne. 
Mark 1 30 Socrus autem Simonis decumbebat febricitans; et statim dicunt ei de illa. 
Mark 1 31 Et accedens elevavit eam apprehensa manu; et dimisit eam febris, et ministrabat eis.
Mark 1 32 Vespere autem facto, cum occidisset sol, afferebant ad eum omnes male habentes et daemonia habentes; 
Mark 1 33 et erat omnis civitas congregata ad ianuam. 
Mark 1 34 Et curavit multos, qui vexabantur variis languoribus, et daemonia multa eiecit et non sinebat loqui daemonia, quoniam sciebant eum.
Mark 1 35 Et diluculo valde mane surgens egressus est et abiit in desertum locum ibique orabat. 
Mark 1 36 Et persecutus est eum Simon et qui cum illo erant; 
Mark 1 37 et cum invenissent eum, dixerunt ei: “ Omnes quaerunt te! ”. 
Mark 1 38 Et ait illis: “ Eamus alibi in proximos vicos, ut et ibi praedicem: ad hoc enim veni ”. 
Mark 1 39 Et venit praedicans in synagogis eorum per omnem Galilaeam et daemonia eiciens.
Mark 1 40 Et venit ad eum leprosus deprecans eum et genu flectens et dicens ei: “ Si vis, potes me mundare ”. 
Mark 1 41 Et misertus extendens manum suam tetigit eum et ait illi: “ Volo, mundare! ”; 
Mark 1 42 et statim discessit ab eo lepra, et mundatus est. 
Mark 1 43 Et infremuit in eum statimque eiecit illum 
Mark 1 44 et dicit ei: “Vide, nemini quidquam dixeris; sed vade, ostende te sacerdoti et offer pro emundatione tua, quae praecepit Moyses, in testimonium illis ”. 
Mark 1 45 At ille egressus coepit praedicare multum et diffamare sermonem, ita ut iam non posset manifesto in civitatem introire, sed foris in desertis locis erat; et conveniebant ad eum undique.
Mark 2 1 Et iterum intravit Capharnaum post dies, et auditum est quod in domo esset. 
Mark 2 2 Et convenerunt multi, ita ut non amplius caperentur neque ad ianuam, et loquebatur eis verbum. 
Mark 2 3 Et veniunt ferentes ad eum paralyticum, qui a quattuor portabatur. 
Mark 2 4 Et cum non possent offerre eum illi prae turba, nudaverunt tectum, ubi erat, et perfodientes summittunt grabatum, in quo paralyticus iacebat. 
Mark 2 5 Cum vidisset autem Iesus fidem illorum, ait paralytico: “ Fili, dimittuntur peccata tua ”.
Mark 2 6 Erant autem illic quidam de scribis sedentes et cogitantes in cordibus suis: 
Mark 2 7 “ Quid hic sic loquitur? Blasphemat! Quis potest dimittere peccata nisi solus Deus? ”. 
Mark 2 8 Quo statim cognito Iesus spiritu suo quia sic cogitarent intra se, dicit illis: “ Quid ista cogitatis in cordibus vestris? 
Mark 2 9 Quid est facilius, dicere paralytico: “Dimittuntur peccata tua”, an dicere: “Surge et tolle grabatum tuum et ambula”? 
Mark 2 10 Ut autem sciatis quia potestatem habet Filius hominis interra dimittendi peccata — ait paralytico - : 
Mark 2 11 Tibi dico: Surge, tolle grabatum tuum et vade in domum tuam ”. 
Mark 2 12 Et surrexit et protinus sublato grabato abiit coram omnibus, ita ut admirarentur omnes et glorificarent Deum dicentes: “ Numquam sic vidimus! ”.
Mark 2 13 Et egressus est rursus ad mare; omnisque turba veniebat ad eum, et docebat eos. 
Mark 2 14 Et cum praeteriret, vidit Levin Alphaei sedentem ad teloneum et ait illi: “ Sequere me ”. Et surgens secutus est eum. 
Mark 2 15 Et factum est, cum accumberet in domo illius, et multi publicani et peccatores simul discumbebant cum Iesu et discipulis eius; erant enim multi et sequebantur eum. 
Mark 2 16 Et scribae pharisaeorum, videntes quia manducaret cum peccatoribus et publicanis, dicebant discipulis eius: “ Quare cum publicanis et peccatoribus manducat? ”. 
Mark 2 17 Et Iesus hoc audito ait illis: “ Non necesse habent sani medicum, sed qui male habent; non veni vocare iustos sed peccatores ”.
Mark 2 18 Et erant discipuli Ioannis et pharisaei ieiunantes. Et veniunt et dicunt illi: “ Cur discipuli Ioannis et discipuli pharisaeorum ieiunant, tui autem discipuli non ieiunant? ”. 
Mark 2 19 Et ait illis Iesus: “ Numquid possunt convivae nuptiarum, quamdiu sponsus cum illis est, ieiunare? Quanto tempore habent secum sponsum, non possunt ieiunare; 
Mark 2 20 venient autem dies, cum auferetur ab eis sponsus, et tunc ieiunabunt in illa die. 
Mark 2 21 Nemo assumentum panni rudis assuit vestimento veteri; alioquin supplementum aufert aliquid ab eo, novum a veteri, et peior scissura fit. 
Mark 2 22 Et nemo mittit vinum novellum in utres veteres, alioquin dirumpet vinum utres et vinum perit et utres; sed vinum novum in utres novos ”.
Mark 2 23 Et factum est, cum ipse sabbatis ambularet per sata, discipuli eius coeperunt praegredi vellentes spicas. 
Mark 2 24 Pharisaei autem dicebant ei: “ Ecce, quid faciunt sabbatis, quod non licet? ”. 
Mark 2 25 Et ait illis: “ Numquam legistis quid fecerit David, quando necessitatem habuit et esuriit ipse et qui cum eo erant? 
Mark 2 26 Quomodo introivit in domum Dei sub Abiathar principe sacerdotum et panes propositionis manducavit, quos non licet manducare nisi sacerdotibus, et dedit etiam eis, qui cum eo erant? ”. 
Mark 2 27 Et dicebat eis: “ Sabbatum propter hominem factum est, et non homo propter sabbatum; 
Mark 2 28 itaque dominus est Filius hominis etiam sabbati ”.
Mark 3 1 Et introivit iterum in synago gam. Et erat ibi homo habens manum aridam; 
Mark 3 2 et observabant eum, si sabbatis curaret illum, ut accusarent eum. 
Mark 3 3 Et ait homini habenti manum aridam: “ Surge in medium ”. 
Mark 3 4 Et dicit eis: “ Licet sabbatis bene facere an male? Animam salvam facere an perdere? ”. At illi tacebant. 
Mark 3 5 Et circumspiciens eos cum ira, contristatus super caecitate cordis eorum, dicit homini: “ Extende manum ”. Et extendit, et restituta est manus eius. 
Mark 3 6 Et exeuntes pharisaei statim cum herodianis consilium faciebant adversus eum quomodo eum perderent.
Mark 3 7 Et Iesus cum discipulis suis secessit ad mare. Et multa turba a Galilaea secuta est et a Iudaea 
Mark 3 8 et ab Hierosolymis et ab Idumaea; et, qui trans Iordanem et circa Tyrum et Sidonem, multitudo magna, audientes, quae faciebat, venerunt ad eum. 
Mark 3 9 Et dixit discipulis suis, ut navicula sibi praesto esset propter turbam, ne comprimerent eum.
Mark 3 10 Multos enim sanavit, ita ut irruerent in eum, ut illum tangerent, quotquot habebant plagas. 
Mark 3 11 Et spiritus immundi, cum illum videbant, procidebant ei et clamabant dicentes: “ Tu es Filius Dei! ”. 
Mark 3 12 Et vehementer comminabatur eis, ne manifestarent illum.
Mark 3 13 Et ascendit in montem et vocat ad se, quos voluit ipse, et venerunt ad eum. 
Mark 3 14 Et fecit Duodecim, ut essent cum illo, et ut mitteret eos praedicare 
Mark 3 15 habentes potestatem eiciendi daemonia: 
Mark 3 16 et imposuit Simoni nomen Petrum; 
Mark 3 17 et Iacobum Zebedaei et Ioannem fratrem Iacobi, et imposuit eis nomina Boanerges, quod est Filii tonitrui; 
Mark 3 18 et Andream et Philippum et Bartholomaeum et Matthaeum et Thomam et Iacobum Alphaei et Thaddaeum et Simonem Chananaeum 
Mark 3 19 et Iudam Iscarioth, qui et tradidit illum.
Mark 3 20 Et venit ad domum; et convenit iterum turba, ita ut non possent neque panem manducare. 
Mark 3 21 Et cum audissent sui, exierunt tenere eum; dicebant enim: “ In furorem versus est ”.
Mark 3 22 Et scribae, qui ab Hierosolymis descenderant, dicebant: “ Beelzebul habet ” et: “ In principe daemonum eicit daemonia ”. 
Mark 3 23 Et convocatis eis, in parabolis dicebat illis: “ Quomodo potest Satanas Satanam eicere? 
Mark 3 24 Et si regnum in se dividatur, non potest stare regnum illud; 
Mark 3 25 et si domus in semetipsam dispertiatur, non poterit domus illa stare. 
Mark 3 26 Et si Satanas consurrexit in semetipsum et dispertitus est, non potest stare, sed finem habet. 
Mark 3 27 Nemo autem potest in domum fortis ingressus vasa eius diripere, nisi prius fortem alliget; et tunc domum eius diripiet. 
Mark 3 28 Amen dico vobis: Omnia dimittentur filiis hominum peccata et blasphemiae, quibus blasphemaverint; 
Mark 3 29 qui autem blasphemaverit in Spiritum Sanctum, non habet remissionem in aeternum, sed reus est aeterni delicti ”. 
Mark 3 30 Quoniam dicebant: “ Spiritum immundum habet ”.
Mark 3 31 Et venit mater eius et fratres eius, et foris stantes miserunt ad eum vocantes eum. 
Mark 3 32 Et sedebat circa eum turba, et dicunt ei: “ Ecce mater tua et fratres tui et sorores tuae foris quaerunt te ”. 
Mark 3 33 Et respondens eis ait: “ Quae est mater mea et fratres mei? ”. 
Mark 3 34 Et circumspiciens eos, qui in circuitu eius sedebant, ait: “ Ecce mater mea et fratres mei. 
Mark 3 35 Qui enim fecerit voluntatem Dei, hic frater meus et soror mea et mater est ”.
Mark 4 1 Et iterum coepit docere ad ma re. Et congregatur ad eum tur ba plurima, ita ut in navem ascendens sederet in mari, et omnis turba circa mare super terram erant. 
Mark 4 2 Et docebat eos in parabolis multa et dicebat illis in doctrina sua: 
Mark 4 3 “ Audite. Ecce exiit seminans ad seminandum. 
Mark 4 4 Et factum est, dum seminat, aliud cecidit circa viam, et venerunt volucres et comederunt illud. 
Mark 4 5 Aliud cecidit super petrosa, ubi non habebat terram multam, et statim exortum est, quoniam non habebat altitudinem terrae; 
Mark 4 6 et quando exortus est sol, exaestuavit et, eo quod non haberet radicem, exaruit. 
Mark 4 7 Et aliud cecidit in spinas, et ascenderunt spinae et suffocaverunt illud, et fructum non dedit. 
Mark 4 8 Et alia ceciderunt in terram bonam et dabant fructum: ascendebant et crescebant et afferebant unum triginta et unum sexaginta et unum centum ”. 
Mark 4 9 Et dicebat: “ Qui habet aures audiendi, audiat ”.
Mark 4 10 Et cum esset singularis, interrogaverunt eum hi, qui circa eum erant cum Duodecim, parabolas. 
Mark 4 11 Et dicebat eis: “ Vobis datum est mysterium regni Dei; illis autem, qui foris sunt, in parabolis omnia fiunt,
Mark 4 12 ut videntes videant et non videant, et audientes audiant et non intellegant, ne quando convertantur, et dimittatur eis ”.
Mark 4 13 Et ait illis: “ Nescitis parabolam hanc, et quomodo omnes parabolas cognoscetis? 
Mark 4 14 Qui seminat, verbum seminat. 
Mark 4 15 Hi autem sunt, qui circa viam, ubi seminatur verbum: et cum audierint, confestim venit Satanas et aufert verbum, quod seminatum est in eos. 
Mark 4 16 Et hi sunt, qui super petrosa seminantur: qui cum audierint verbum, statim cum gaudio accipiunt illud 
Mark 4 17 et non habent radicem in se, sed temporales sunt; deinde orta tribulatione vel persecutione propter verbum, confestim scandalizantur. 
Mark 4 18 Et alii sunt, qui in spinis seminantur: hi sunt, qui verbum audierunt, 
Mark 4 19 et aerumnae saeculi et deceptio divitiarum et circa reliqua concupiscentiae introeuntes suffocant verbum, et sine fructu efficitur. 
Mark 4 20 Et hi sunt, qui super terram bonam seminati sunt: qui audiunt verbum et suscipiunt et fructificant unum triginta et unum sexaginta et unum centum ”.
Mark 4 21 Et dicebat illis: “ Numquid venit lucerna, ut sub modio ponatur aut sub lecto? Nonne ut super candelabrum ponatur? 
Mark 4 22 Non enim est aliquid absconditum, nisi ut manifestetur, nec factum est occultum, nisi ut in palam veniat. 
Mark 4 23 Si quis habet aures audiendi, audiat ”.
Mark 4 24 Et dicebat illis: “ Videte quid audiatis. In qua mensura mensi fueritis, remetietur vobis et adicietur vobis. 
Mark 4 25 Qui enim habet, dabitur illi; et, qui non habet, etiam quod habet, auferetur ab illo ”.
Mark 4 26 Et dicebat: “ Sic est regnum Dei, quemadmodum si homo iaciat sementem in terram 
Mark 4 27 et dormiat et exsurgat nocte ac die, et semen germinet et increscat, dum nescit ille. 
Mark 4 28 Ultro terra fructificat primum herbam, deinde spicam, deinde plenum frumentum in spica. 
Mark 4 29 Et cum se produxerit fructus, statim mittit falcem, quoniam adest messis ”.
Mark 4 30 Et dicebat: “ Quomodo assimilabimus regnum Dei aut in qua parabola ponemus illud? 
Mark 4 31 Sicut granum sinapis, quod cum seminatum fuerit in terra, minus est omnibus seminibus, quae sunt in terra; 
Mark 4 32 et cum seminatum fuerit, ascendit et fit maius omnibus holeribus et facit ramos magnos, ita ut possint sub umbra eius aves caeli habitare ”.
Mark 4 33 Et talibus multis parabolis loquebatur eis verbum, prout poterant audire; 
Mark 4 34 sine parabola autem non loquebatur eis. Seorsum autem discipulis suis disserebat omnia.
Mark 4 35 Et ait illis illa die, cum sero esset factum: “ Transeamus contra ”. 
Mark 4 36 Et dimittentes turbam, assumunt eum, ut erat in navi; et aliae naves erant cum illo. 
Mark 4 37 Et exoritur procella magna venti, et fluctus se mittebant in navem, ita ut iam impleretur navis. 
Mark 4 38 Et erat ipse in puppi supra cervical dormiens; et excitant eum et dicunt ei: “ Magister, non ad te pertinet quia perimus? ”. 
Mark 4 39 Et exsurgens comminatus est vento et dixit mari: “ Tace, obmutesce! ”. Et cessavit ventus, et facta est tranquillitas magna. 
Mark 4 40 Et ait illis: “ Quid timidi estis? Necdum habetis fidem? ”. 
Mark 4 41 Et timuerunt magno timore et dicebant ad alterutrum: “ Quis putas est iste, quia et ventus et mare oboediunt ei? ”.
Mark 5 1 Et venerunt trans fretum maris in regionem Gerasenorum. 
Mark 5 2 Et exeunte eo de navi, statim occurrit ei de monumentis homo in spiritu immundo, 
Mark 5 3 qui domicilium habebat in monumentis; et neque catenis iam quisquam eum poterat ligare, 
Mark 5 4 quoniam saepe compedibus et catenis vinctus dirupisset catenas et compedes comminuisset, et nemo poterat eum domare; 
Mark 5 5 et semper nocte ac die in monumentis et in montibus erat clamans et concidens se lapidibus. 
Mark 5 6 Et videns Iesum a longe cucurrit et adoravit eum 
Mark 5 7 et clamans voce magna dicit: “ Quid mihi et tibi, Iesu, fili Dei Altissimi? Adiuro te per Deum, ne me torqueas ”. 
Mark 5 8 Dicebat enim illi: “ Exi, spiritus immunde, ab homine ”. 
Mark 5 9 Et interrogabat eum: “ Quod tibi nomen est? ”. Et dicit ei: “ Legio nomen mihi est, quia multi sumus ”. 
Mark 5 10 Et deprecabatur eum multum, ne se expelleret extra regionem.
Mark 5 11 Erat autem ibi circa montem grex porcorum magnus pascens; 
Mark 5 12 et deprecati sunt eum dicentes: “ Mitte nos in porcos, ut in eos introeamus ”. 
Mark 5 13 Et concessit eis. Et exeuntes spiritus immundi introierunt in porcos. Et magno impetu grex ruit per praecipitium in mare, ad duo milia, et suffocabantur in mari. 
Mark 5 14 Qui autem pascebant eos, fugerunt et nuntiaverunt in civitatem et in agros; et egressi sunt videre quid esset facti. 
Mark 5 15 Et veniunt ad Iesum; et vident illum, qui a daemonio vexabatur, sedentem, vestitum et sanae mentis, eum qui legionem habuerat, et timuerunt. 
Mark 5 16 Et qui viderant, narraverunt illis qualiter factum esset ei, qui daemonium habuerat, et de porcis. 
Mark 5 17 Et rogare eum coeperunt, ut discederet a finibus eorum. 
Mark 5 18 Cumque ascenderet navem, qui daemonio vexatus fuerat, deprecabatur eum, ut esset cum illo. 
Mark 5 19 Et non admisit eum, sed ait illi: “ Vade in domum tuam ad tuos et annuntia illis quanta tibi Dominus fecerit et misertus sit tui ”. 
Mark 5 20 Et abiit et coepit praedicare in Decapoli quanta sibi fecisset Iesus, et omnes mirabantur.
Mark 5 21 Et cum transcendisset Iesus in navi rursus trans fretum, convenit turba multa ad illum, et erat circa mare. 
Mark 5 22 Et venit quidam de archisynagogis nomine Iairus et videns eum procidit ad pedes eius 
Mark 5 23 et deprecatur eum multum dicens: “ Filiola mea in extremis est; veni, impone manus super eam, ut salva sit et vivat ”. 
Mark 5 24 Et abiit cum illo. Et sequebatur eum turba multa et comprimebant illum.
Mark 5 25 Et mulier, quae erat in profluvio sanguinis annis duodecim 
Mark 5 26 et fuerat multa perpessa a compluribus medicis et erogaverat omnia sua nec quidquam profecerat, sed magis deterius habebat, 
Mark 5 27 cum audisset de Iesu, venit in turba retro et tetigit vestimentum eius; 
Mark 5 28 dicebat enim: “ Si vel vestimenta eius tetigero, salva ero ”. 
Mark 5 29 Et confestim siccatus est fons sanguinis eius, et sensit corpore quod sanata esset a plaga. 
Mark 5 30 Et statim Iesus cognoscens in semetipso virtutem, quae exierat de eo, conversus ad turbam aiebat: “ Quis tetigit vestimenta mea? ”. 
Mark 5 31 Et dicebant ei discipuli sui: “ Vides turbam comprimentem te et dicis: “Quis me tetigit?” ”. 
Mark 5 32 Et circumspiciebat videre eam, quae hoc fecerat. 
Mark 5 33 Mulier autem timens et tremens, sciens quod factum esset in se, venit et procidit ante eum et dixit ei omnem veritatem. 
Mark 5 34 Ille autem dixit ei: “ Filia, fides tua te salvam fecit. Vade in pace et esto sana a plaga tua ”.
Mark 5 35 Adhuc eo loquente, veniunt ab archisynagogo dicentes: “ Filia tua mortua est; quid ultra vexas magistrum? ”. 
Mark 5 36 Iesus autem, verbo, quod dicebatur, audito, ait archisynagogo: “ Noli timere; tantummodo crede! ”. 
Mark 5 37 Et non admisit quemquam sequi se nisi Petrum et Iacobum et Ioannem fratrem Iacobi. 
Mark 5 38 Et veniunt ad domum archisynagogi; et videt tumultum et flentes et eiulantes multum, 
Mark 5 39 et ingressus ait eis: “ Quid turbamini et ploratis? Puella non est mortua, sed dormit ”. 
Mark 5 40 Et irridebant eum. Ipse vero, eiectis omnibus, assumit patrem puellae et matrem et, qui secum erant, et ingreditur, ubi erat puella; 
Mark 5 41 et tenens manum puellae ait illi: “ Talitha, qum! ” — quod est interpretatum: “ Puella, tibi dico: Surge! ” - . 
Mark 5 42 Et confestim surrexit puella et ambulabat; erat enim annorum duodecim. Et obstupuerunt continuo stupore magno. 
Mark 5 43 Et praecepit illis vehementer, ut nemo id sciret, et dixit dari illi manducare.
Mark 6 1 Et egressus est inde et venit in patriam suam, et sequuntur il lum discipuli sui. 
Mark 6 2 Et facto sabbato, coepit in synagoga docere; et multi audientes admirabantur dicentes: “ Unde huic haec, et quae est sapientia, quae data est illi, et virtutes tales, quae per manus eius efficiuntur? 
Mark 6 3 Nonne iste est faber, filius Mariae et frater Iacobi et Iosetis et Iudae et Simonis? Et nonne sorores eius hic nobiscum sunt? ”. Et scandalizabantur in illo. 
Mark 6 4 Et dicebat eis Iesus: “ Non est propheta sine honore nisi in patria sua et in cognatione sua et in domo sua ”. 
Mark 6 5 Et non poterat ibi virtutem ullam facere, nisi paucos infirmos impositis manibus curavit; 
Mark 6 6 et mirabatur propter incredulitatem eorum. Et circumibat castella in circuitu docens.
Mark 6 7 Et convocat Duodecim et coepit eos mittere binos et dabat illis potestatem in spiritus immundos; 
Mark 6 8 et praecepit eis, ne quid tollerent in via nisi virgam tantum: non panem, non peram neque in zona aes, 
Mark 6 9 sed ut calcearentur sandaliis et ne induerentur duabus tunicis. 
Mark 6 10 Et dicebat eis: “ Quocumque introieritis in domum, illic manete, donec exeatis inde. 
Mark 6 11 Et quicumque locus non receperit vos nec audierint vos, exeuntes inde excutite pulverem de pedibus vestris in testimonium illis ”. 
Mark 6 12 Et exeuntes praedicaverunt, ut paenitentiam agerent; 
Mark 6 13 et daemonia multa eiciebant et ungebant oleo multos aegrotos et sanabant.
Mark 6 14 Et audivit Herodes rex; manifestum enim factum est nomen eius. Et dicebant: “ Ioannes Baptista resurrexit a mortuis, et propterea inoperantur virtutes in illo ”. 
Mark 6 15 Alii autem dicebant: “ Elias est ”. Alii vero dicebant: “ Propheta est, quasi unus ex prophetis ”. 
Mark 6 16 Quo audito, Herodes aiebat: “ Quem ego decollavi Ioannem, hic resurrexit! ”.
Mark 6 17 Ipse enim Herodes misit ac tenuit Ioannem et vinxit eum in carcere propter Herodiadem uxorem Philippi fratris sui, quia duxerat eam. 
Mark 6 18 Dicebat enim Ioannes Herodi: “ Non licet tibi habere uxorem fratris tui ”. 
Mark 6 19 Herodias autem insidiabatur illi et volebat occidere eum nec poterat: 
Mark 6 20 Herodes enim metuebat Ioannem, sciens eum virum iustum et sanctum, et custodiebat eum, et, audito eo, multum haesitabat et libenter eum audiebat. 
Mark 6 21 Et cum dies opportunus accidisset, quo Herodes natali suo cenam fecit principibus suis et tribunis et primis Galilaeae, 
Mark 6 22 cumque introisset filia ipsius Herodiadis et saltasset, placuit Herodi simulque recumbentibus. Rex ait puellae: “ Pete a me, quod vis, et dabo tibi ”. 
Mark 6 23 Et iuravit illi multum: “ Quidquid petieris a me, dabo tibi, usque ad dimidium regni mei ”. 
Mark 6 24 Quae cum exisset, dixit matri suae: “ Quid petam? ”. At illa dixit: “ Caput Ioannis Baptistae ”. 
Mark 6 25 Cumque introisset statim cum festinatione ad regem, petivit dicens: “ Volo ut protinus des mihi in disco caput Ioannis Baptistae ”. 
Mark 6 26 Et contristatus rex, propter iusiurandum et propter recumbentes noluit eam decipere; 
Mark 6 27 et statim misso spiculatore rex praecepit afferri caput eius. Et abiens decollavit eum in carcere 
Mark 6 28 et attulit caput eius in disco; et dedit illud puellae, et puella dedit illud matri suae. 
Mark 6 29 Quo audito, discipuli eius venerunt et tulerunt corpus eius et posuerunt illud in monumento.
Mark 6 30 Et convenientes apostoli ad Iesum renuntiaverunt illi omnia, quae egerant et docuerant. 
Mark 6 31 Et ait illis: “ Venite vos ipsi seorsum in desertum locum et requiescite pusillum ”. Erant enim, qui veniebant et redibant, multi, et nec manducandi spatium habebant. 
Mark 6 32 Et abierunt in navi in desertum locum seorsum.
Mark 6 33 Et viderunt eos abeuntes et cognoverunt multi; et pedestre de omnibus civitatibus concurrerunt illuc et praevenerunt eos. 
Mark 6 34 Et exiens vidit multam turbam et misertus est super eos, quia erant sicut oves non habentes pastorem, et coepit docere illos multa. 
Mark 6 35 Et cum iam hora multa facta esset, accesserunt discipuli eius dicentes: “ Desertus est locus hic, et hora iam est multa; 
Mark 6 36 dimitte illos, ut euntes in villas et vicos in circuitu emant sibi, quod manducent ”. 
Mark 6 37 Respondens autem ait illis: “ Date illis vos manducare ”. Et dicunt ei: “ Euntes emamus denariis ducentis panes et dabimus eis manducare? ”. 
Mark 6 38 Et dicit eis: “ Quot panes habetis? Ite, videte ”. Et cum cognovissent, dicunt: “ Quinque et duos pisces ”. 
Mark 6 39 Et praecepit illis, ut accumbere facerent omnes secundum contubernia super viride fenum. 
Mark 6 40 Et discubuerunt secundum areas per centenos et per quinquagenos. 
Mark 6 41 Et acceptis quinque panibus et duobus piscibus, intuens in caelum benedixit et fregit panes et dabat discipulis suis, ut ponerent ante eos; et duos pisces divisit omnibus. 
Mark 6 42 Et manducaverunt omnes et saturati sunt; 
Mark 6 43 et sustulerunt fragmenta duodecim cophinos plenos, et de piscibus. 
Mark 6 44 Et erant, qui manducaverunt panes, quinque milia virorum.
Mark 6 45 Et statim coegit discipulos suos ascendere navem, ut praecederent trans fretum ad Bethsaidam, dum ipse dimitteret populum. 
Mark 6 46 Et cum dimisisset eos, abiit in montem orare. 
Mark 6 47 Et cum sero factum esset, erat navis in medio mari, et ipse solus in terra. 
Mark 6 48 Et videns eos laborantes in remigando, erat enim ventus contrarius eis, circa quartam vigiliam noctis venit ad eos ambulans super mare et volebat praeterire eos. 
Mark 6 49 At illi, ut viderunt eum ambulantem super mare, putaverunt phantasma esse et exclamaverunt; 
Mark 6 50 omnes enim eum viderunt et conturbati sunt. Statim autem locutus est cum eis et dicit illis: “ Confidite, ego sum; nolite timere! ”. 
Mark 6 51 Et ascendit ad illos in navem, et cessavit ventus. Et valde nimis intra se stupebant; 
Mark 6 52 non enim intellexerant de panibus, sed erat cor illorum obcaecatum.
Mark 6 53 Et cum transfretassent in terram, pervenerunt Gennesaret et applicuerunt. 
Mark 6 54 Cumque egressi essent de navi, continuo cognoverunt eum 
Mark 6 55 et percurrentes universam regionem illam coeperunt in grabatis eos, qui se male habebant, circumferre, ubi audiebant eum esse. 
Mark 6 56 Et quocumque introibat in vicos aut in civitates vel in villas, in plateis ponebant infirmos; et deprecabantur eum, ut vel fimbriam vestimenti eius tangerent; et, quotquot tangebant eum, salvi fiebant.
Mark 7 1 Et conveniunt ad eum pharisaei et quidam de scribis venientes ab Hierosolymis; 
Mark 7 2 et cum vidissent quosdam ex discipulis eius communibus manibus, id est non lotis, manducare panes 
Mark 7 3 — pharisaei enim et omnes Iudaei, nisi pugillo lavent manus, non manducant, tenentes traditionem seniorum; 
Mark 7 4 et a foro nisi baptizentur, non comedunt; et alia multa sunt, quae acceperunt servanda: baptismata calicum et urceorum et aeramentorum et lectorum — 
Mark 7 5 et interrogant eum pharisaei et scribae: “ Quare discipuli tui non ambulant iuxta traditionem seniorum, sed communibus manibus manducant panem? ”. 
Mark 7 6 At ille dixit eis: “ Bene prophetavit Isaias de vobis hypocritis, sicut scriptum est: “Populus hic labiis me honorat, cor autem eorum longe est a me;
Mark 7 7 in vanum autem me colunt docentes doctrinas praecepta hominum”.
Mark 7 8 Relinquentes mandatum Dei tenetis traditionem hominum ”. 
Mark 7 9 Et dicebat illis: “ Bene irritum facitis praeceptum Dei, ut traditionem vestram servetis. 
Mark 7 10 Moyses enim dixit: “Honora patrem tuum et matrem tuam” et: “Qui maledixerit patri aut matri, morte moriatur”; 
Mark 7 11 vos autem dicitis: “Si dixerit homo patri aut matri: Corban, quod est donum, quodcumque ex me tibi profuerit”, 
Mark 7 12 ultra non permittitis ei facere quidquam patri aut matri 
Mark 7 13 rescindentes verbum Dei per traditionem vestram, quam tradidistis; et similia huiusmodi multa facitis ”.
Mark 7 14 Et advocata iterum turba, dicebat illis: “ Audite me, omnes, et intellegite: 
Mark 7 15 Nihil est extra hominem introiens in eum, quod possit eum coinquinare; sed quae de homine procedunt, illa sunt, quae coinquinant hominem! ”. 
Mark 7 16 
Mark 7 17 Et cum introisset in domum a turba, interrogabant eum discipuli eius parabolam. 
Mark 7 18 Et ait illis: “ Sic et vos imprudentes estis? Non intellegitis quia omne extrinsecus introiens in hominem non potest eum coinquinare, 
Mark 7 19 quia non introit in cor eius sed in ventrem et in secessum exit? ”, purgans omnes escas. 
Mark 7 20 Dicebat autem: “ Quod de homine exit, illud coinquinat hominem; 
Mark 7 21 ab intus enim de corde hominum cogitationes malae procedunt, fornicationes, furta, homicidia, 
Mark 7 22 adulteria, avaritiae, nequitiae, dolus, impudicitia, oculus malus, blasphemia, superbia, stultitia: 
Mark 7 23 omnia haec mala ab intus procedunt et coinquinant hominem ”.
Mark 7 24 Inde autem surgens abiit in fines Tyri et Sidonis. Et ingressus domum neminem voluit scire et non potuit latere. 
Mark 7 25 Sed statim ut audivit de eo mulier, cuius habebat filia spiritum immundum, veniens procidit ad pedes eius. 
Mark 7 26 Erat autem mulier Graeca, Syrophoenissa genere. Et rogabat eum, ut daemonium eiceret de filia eius. 
Mark 7 27 Et dicebat illi: “ Sine prius saturari filios; non est enim bonum sumere panem filiorum et mittere catellis ”. 
Mark 7 28 At illa respondit et dicit ei: “ Domine, etiam catelli sub mensa comedunt de micis puerorum ”. 
Mark 7 29 Et ait illi: “ Propter hunc sermonem vade; exiit daemonium de filia tua ”. 
Mark 7 30 Et cum abisset domum suam, invenit puellam iacentem supra lectum et daemonium exisse.
Mark 7 31 Et iterum exiens de finibus Tyri venit per Sidonem ad mare Galilaeae inter medios fines Decapoleos. 
Mark 7 32 Et adducunt ei surdum et mutum et deprecantur eum, ut imponat illi manum. 
Mark 7 33 Et apprehendens eum de turba seorsum misit digitos suos in auriculas eius et exspuens tetigit linguam eius 
Mark 7 34 et suspiciens in caelum ingemuit et ait illi: “ Effetha ”, quod est: “ Adaperire ”. 
Mark 7 35 Et statim apertae sunt aures eius, et solutum est vinculum linguae eius, et loquebatur recte. 
Mark 7 36 Et praecepit illis, ne cui dicerent; quanto autem eis praecipiebat, tanto magis plus praedicabant. 
Mark 7 37 Et eo amplius admirabantur dicentes: “ Bene omnia fecit, et surdos facit audire et mutos loqui! ”.
Mark 8 1 In illis diebus iterum cum turba multa esset nec haberent, quod manducarent, convocatis discipulis, ait illis: 
Mark 8 2 “ Misereor super turbam, quia iam triduo sustinent me nec habent, quod manducent; 
Mark 8 3 et si dimisero eos ieiunos in domum suam, deficient in via; et quidam ex eis de longe venerunt ”. 
Mark 8 4 Et responderunt ei discipuli sui: “ Unde istos poterit quis hic saturare panibus in solitudine? ”. 
Mark 8 5 Et interrogabat eos: “ Quot panes habetis? ”. Qui dixerunt: “ Septem ”. 
Mark 8 6 Et praecipit turbae discumbere supra terram; et accipiens septem panes, gratias agens fregit et dabat discipulis suis, ut apponerent; et apposuerunt turbae. 
Mark 8 7 Et habebant pisciculos paucos; et benedicens eos, iussit hos quoque apponi. 
Mark 8 8 Et manducaverunt et saturati sunt; et sustulerunt, quod superaverat de fragmentis, septem sportas. 
Mark 8 9 Erant autem quasi quattuor milia. Et dimisit eos.
Mark 8 10 Et statim ascendens navem cum discipulis suis venit in partes Dalmanutha. 
Mark 8 11 Et exierunt pharisaei et coeperunt conquirere cum eo quaerentes ab illo signum de caelo, tentantes eum. 
Mark 8 12 Et ingemiscens spiritu suo ait: “ Quid generatio ista quaerit signum? Amen dico vobis: Non dabitur generationi isti signum ”. 
Mark 8 13 Et dimittens eos, iterum ascendens abiit trans fretum.
Mark 8 14 Et obliti sunt sumere panes et nisi unum panem non habebant secum in navi. 
Mark 8 15 Et praecipiebat eis dicens: “ Videte, cavete a fermento pharisaeorum et fermento Herodis! ”. 
Mark 8 16 Et disputabant ad invicem, quia panes non haberent. 
Mark 8 17 Quo cognito, ait illis: “ Quid disputatis, quia panes non habetis? Nondum cognoscitis nec intellegitis? Caecatum habetis cor vestrum? 
Mark 8 18 Oculos habentes non videtis, et aures habentes non auditis? Nec recordamini, 
Mark 8 19 quando quinque panes fregi in quinque milia, quot cophinos fragmentorum plenos sustulistis? ”. Dicunt ei: “ Duodecim ”. 
Mark 8 20 “ Quando illos septem in quattuor milia, quot sportas plenas fragmentorum tulistis? ”. Et dicunt ei: “ Septem ”. 
Mark 8 21 Et dicebat eis: “ Nondum intellegitis? ”.
Mark 8 22 Et veniunt Bethsaida. Et adducunt ei caecum et rogant eum, ut illum tangat. 
Mark 8 23 Et apprehendens manum caeci eduxit eum extra vicum; et exspuens in oculos eius, impositis manibus ei, interrogabat eum: “ Vides aliquid? ”. 
Mark 8 24 Et aspiciens dicebat: “ Video homines, quia velut arbores video ambulantes ”. 
Mark 8 25 Deinde iterum imposuit manus super oculos eius; et coepit videre et restitutus est et videbat clare omnia. 
Mark 8 26 Et misit illum in domum suam dicens: “ Nec in vicum introieris ”.
Mark 8 27 Et egressus est Iesus et discipuli eius in castella Caesareae Philippi; et in via interrogabat discipulos suos dicens eis: “ Quem me dicunt esse homines? ”. 
Mark 8 28 Qui responderunt illi dicentcs: “ Ioannem Baptistam, alii Eliam, alii vero unum de prophetis ”. 
Mark 8 29 Et ipse interrogabat eos: “ Vos vero quem me dicitis esse? ”. Respondens Petrus ait ei: “ Tu es Christus ”. 
Mark 8 30 Et comminatus est eis, ne cui dicerent de illo.
Mark 8 31 Et coepit docere illos: “ Oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere ”; 
Mark 8 32 et palam verbum loquebatur. Et apprehendens eum Petrus coepit increpare eum. 
Mark 8 33 Qui conversus et videns discipulos suos comminatus est Petro et dicit: “ Vade retro me, Satana, quoniam non sapis, quae Dei sunt, sed quae sunt hominum ”.
Mark 8 34 Et convocata turba cum discipulis suis, dixit eis: “ Si quis vult post me sequi, deneget semetipsum et tollat crucem suam et sequatur me. 
Mark 8 35 Qui enim voluerit animam suam salvam facere, perdet eam; qui autem perdiderit animam suam propter me et evangelium, salvam eam faciet. 
Mark 8 36 Quid enim prodest homini, si lucretur mundum totum et detrimentum faciat animae suae? 
Mark 8 37 Quid enim dabit homo commutationem pro anima sua? 
Mark 8 38 Qui enim me confusus fuerit et mea verba in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis ”.
Mark 9 1 Et dicebat illis: “ Amen dico vobis: Sunt quidam de hic stan tibus, qui non gustabunt mortem, donec videant regnum Dei venisse in virtute ”.
Mark 9 2 Et post dies sex assumit Iesus Petrum et Iacobum et Ioannem, et ducit illos in montem excelsum seorsum solos. Et transfiguratus est coram ipsis; 
Mark 9 3 et vestimenta eius facta sunt splendentia, candida nimis, qualia fullo super terram non potest tam candida facere. 
Mark 9 4 Et apparuit illis Elias cum Moyse, et erant loquentes cum Iesu. 
Mark 9 5 Et respondens Petrus ait Iesu: “ Rabbi, bonum est nos hic esse; et faciamus tria tabernacula: tibi unum et Moysi unum et Eliae unum ”. 
Mark 9 6 Non enim sciebat quid responderet; erant enim exterriti. 
Mark 9 7 Et facta est nubes obumbrans eos, et venit vox de nube: “ Hic est Filius meus dilectus; audite illum ”. 
Mark 9 8 Et statim circumspicientes neminem amplius viderunt nisi Iesum tantum secum.
Mark 9 9 Et descendentibus illis de monte, praecepit illis, ne cui, quae vidissent, narrarent, nisi cum Filius hominis a mortuis resurrexerit. 
Mark 9 10 Et verbum continuerunt apud se, conquirentes quid esset illud: “ a mortuis resurgere ”. 
Mark 9 11 Et interrogabant eum dicentes: “ Quid ergo dicunt scribae quia Eliam oporteat venire primum? ”. 
Mark 9 12 Qui ait illis: “ Elias veniens primo, restituit omnia; et quomodo scriptum est super Filio hominis, ut multa patiatur et contemnatur? 
Mark 9 13 Sed dico vobis: Et Elias venit; et fecerunt illi, quaecumque volebant, sicut scriptum est de eo ”.
Mark 9 14 Et venientes ad discipulos viderunt turbam magnam circa eos et scribas conquirentes cum illis. 
Mark 9 15 Et confestim omnis populus videns eum stupefactus est, et accurrentes salutabant eum. 
Mark 9 16 Et interrogavit eos: “ Quid inter vos conquiritis? ”. 
Mark 9 17 Et respondit ei unus de turba: “ Magister, attuli filium meum ad te habentem spiritum mutum; 
Mark 9 18 et ubicumque eum apprehenderit, allidit eum, et spumat et stridet dentibus et arescit. Et dixi discipulis tuis, ut eicerent illum, et non potuerunt ”. 
Mark 9 19 Qui respondens eis dicit: “ O generatio incredula, quamdiu apud vos ero? Quamdiu vos patiar? Afferte illum ad me ”. 
Mark 9 20 Et attulerunt illum ad eum. Et cum vidisset illum, spiritus statim conturbavit eum; et corruens in terram volutabatur spumans. 
Mark 9 21 Et interrogavit patrem eius: “ Quantum temporis est, ex quo hoc ei accidit? ”. At ille ait: “ Ab infantia; 
Mark 9 22 et frequenter eum etiam in ignem et in aquas misit, ut eum perderet; sed si quid potes, adiuva nos, misertus nostri ”. 
Mark 9 23 Iesus autem ait illi: “ “Si potes!”. Omnia possibilia credenti ”. 
Mark 9 24 Et continuo exclamans pater pueri aiebat: “ Credo; adiuva incredulitatem meam ”. 
Mark 9 25 Et cum videret Iesus concurrentem turbam, comminatus est spiritui immundo dicens illi: “ Mute et surde spiritus, ego tibi praecipio: Exi ab eo et amplius ne introeas in eum ”. 
Mark 9 26 Et clamans et multum discerpens eum exiit; et factus est sicut mortuus, ita ut multi dicerent: “ Mortuus est! ”. 
Mark 9 27 Iesus autem tenens manum eius elevavit illum, et surrexit.
Mark 9 28 Et cum introisset in domum, discipuli eius secreto interrogabant eum: “ Quare nos non potuimus eicere eum? ”. 
Mark 9 29 Et dixit illis: “ Hoc genus in nullo potest exire nisi in oratione ”.
Mark 9 30 Et inde profecti peragrabant Galilaeam; nec volebat quemquam scire. 
Mark 9 31 Docebat enim discipulos suos et dicebat illis: “ Filius hominis traditur in manus hominum, et occident eum, et occisus post tres dies resurget ”. 
Mark 9 32 At illi ignorabant verbum et timebant eum interrogare.
Mark 9 33 Et venerunt Capharnaum. Qui cum domi esset, interrogabat eos: “ Quid in via tractabatis? ”. 
Mark 9 34 At illi tacebant. Siquidem inter se in via disputaverant, quis esset maior. 
Mark 9 35 Et residens vocavit Duodecim et ait illis: “ Si quis vult primus esse, erit omnium novissimus et omnium minister ”. 
Mark 9 36 Et accipiens puerum, statuit eum in medio eorum; quem ut complexus esset, ait illis: 
Mark 9 37 “ Quisquis unum ex huiusmodi pueris receperit in nomine meo, me recipit; et, quicumque me susceperit, non me suscipit, sed eum qui me misit ”.
Mark 9 38 Dixit illi Ioannes: “ Magister, vidimus quendam in nomine tuo eicientem daemonia, et prohibebamus eum, quia non sequebatur nos ”. 
Mark 9 39 Iesus autem ait: “ Nolite prohibere eum. Nemo est enim, qui faciat virtutem in nomine meo et possit cito male loqui de me; 
Mark 9 40 qui enim non est adversum nos, pro nobis est. 
Mark 9 41 Quisquis enim potum dederit vobis calicem aquae in nomine, quia Christi estis, amen dico vobis: Non perdet mercedem suam.
Mark 9 42 Et quisquis scandalizaverit unum ex his pusillis credentibus in me, bonum est ei magis, ut circumdetur mola asinaria collo eius, et in mare mittatur.
Mark 9 43 Et si scandalizaverit te manus tua, abscide illam: bonum est tibi debilem introire in vitam, quam duas manus habentem ire in gehennam, in ignem inexstinguibilem. 
Mark 9 44 
Mark 9 45 Et si pes tuus te scandalizat, amputa illum: bonum est tibi claudum introire in vitam, quam duos pedes habentem mitti in gehennam. 
Mark 9 46 
Mark 9 47 Et si oculus tuus scandalizat te, eice eum: bonum est tibi luscum introire in regnum Dei, quam duos oculos habentem mitti in gehennam, 
Mark 9 48 ubi vermis eorum non moritur, et ignis non exstinguitur; 
Mark 9 49 omnis enim igne salietur. 
Mark 9 50 Bonum est sal; quod si sal insulsum fuerit, in quo illud condietis? Habete in vobis sal et pacem habete inter vos ”.
Mark 10 1 Et inde exsurgens venit in fines Iudaeae ultra Iorda nem; et conveniunt iterum turbae ad eum, et, sicut consueverat, iterum docebat illos. 
Mark 10 2 Et accedentes pharisaei interrogabant eum, si licet viro uxorem dimittere, tentantes eum. 
Mark 10 3 At ille respondens dixit eis: “ Quid vobis praecepit Moyses? ”. 
Mark 10 4 Qui dixerunt: “ Moyses permisit libellum repudii scribere et dimittere ”. 
Mark 10 5 Iesus autem ait eis: “ Ad duritiam cordis vestri scripsit vobis praeceptum istud. 
Mark 10 6 Ab initio autem creaturae masculum et feminam fecit eos. 
Mark 10 7 Propter hoc relinquet homo patrem suum et matrem et adhaerebit ad uxorern suam, 
Mark 10 8 et erunt duo in carne una; itaque iam non sunt duo sed una caro. 
Mark 10 9 Quod ergo Deus coniunxit, homo non separet ”. 
Mark 10 10 Et domo iterum discipuli de hoc interrogabant eum. 
Mark 10 11 Et dicit illis: “ Quicumque dimiserit uxorem suam et aliam duxerit, adulterium committit in eam; 
Mark 10 12 et si ipsa dimiserit virum suum et alii nupserit, moechatur ”.
Mark 10 13 Et offerebant illi parvulos, ut tangeret illos; discipuli autem comminabantur eis. 
Mark 10 14 At videns Iesus, indigne tulit et ait illis: “ Sinite parvulos venire ad me. Ne prohibueritis eos; talium est enim regnum Dei. 
Mark 10 15 Amen dico vobis: Quisquis non receperit regnum Dei velut parvulus, non intrabit in illud ”. 
Mark 10 16 Et complexans eos benedicebat imponens manus super illos.
Mark 10 17 Et cum egrederetur in viam, accurrens quidam et, genu flexo ante eum, rogabat eum: “ Magister bone, quid faciam ut vitam aeternam percipiam? ”. 
Mark 10 18 Iesus autem dixit ei: “ Quid me dicis bonum? Nemo bonus, nisi unus Deus. 
Mark 10 19 Praecepta nosti: ne occidas, ne adulteres, ne fureris, ne falsum testimonium dixeris, ne fraudem feceris, honora patrem tuum et matrem ”.
Mark 10 20 Ille autem dixit ei: “ Magister, haec omnia conservavi a iuventute mea ”. 
Mark 10 21 Iesus autem intuitus eum dilexit eum et dixit illi: “ Unum tibi deest: vade, quaecumque habes, vende et da pauperibus et habebis thesaurum in caelo; et veni, sequere me ”. 
Mark 10 22 Qui contristatus in hoc verbo, abiit maerens: erat enim habens possessiones multas.
Mark 10 23 Et circumspiciens Iesus ait discipulis suis: “ Quam difficile, qui pecunias habent, in regnum Dei introibunt ”. 
Mark 10 24 Discipuli autem obstupescebant in verbis eius. At Iesus rursus respondens ait illis: “ Filii, quam diffficile est in regnum Dei introire. 
Mark 10 25 Facilius est camelum per foramen acus transire quam divitem intrare in regnum Dei ”. 
Mark 10 26 Qui magis admirabantur dicentes ad semetipsos: “ Et quis potest salvus fieri? ”. 
Mark 10 27 Intuens illos Iesus ait: “ Apud homines impossibile est sed non apud Deum: omnia enim possibilia sunt apud Deum ”.
Mark 10 28 Coepit Petrus ei dicere: “ Ecce nos dimisimus omnia et secuti sumus te ”. 
Mark 10 29 Ait Iesus: “ Amen dico vobis: Nemo est, qui reliquerit domum aut fratres aut sorores aut matrem aut patrem aut filios aut agros propter me et propter evangelium, 
Mark 10 30 qui non accipiat centies tantum nunc in tempore hoc, domos et fratres et sorores et matres et filios et agros cum persecutionibus, et in saeculo futuro vitam aeternam. 
Mark 10 31 Multi autem erunt primi novissimi, et novissimi primi ”.
Mark 10 32 Erant autem in via ascendentes in Hierosolymam, et praecedebat illos Iesus, et stupebant; illi autem sequentes timebant. Et assumens iterum Duodecim coepit illis dicere, quae essent ei eventura: 
Mark 10 33 “ Ecce ascendimus in Hierosolymam; et Filius hominis tradetur principibus sacerdotum et scribis, et damnabunt eum morte et tradent eum gentibus 
Mark 10 34 et illudent ei et conspuent eum et flagellabunt eum et interficient eum, et post tres dies resurget ”.
Mark 10 35 Et accedunt ad eum Iacobus et Ioannes filii Zebedaei dicentes ei: “ Magister, volumus, ut quodcumque petierimus a te, facias nobis ”. 
Mark 10 36 At ille dixit eis: “ Quid vultis, ut faciam vobis? ”. 
Mark 10 37 Illi autem dixerunt ei: “ Da nobis, ut unus ad dexteram tuam et alius ad sinistram sedeamus in gloria tua ”. 
Mark 10 38 Iesus autem ait eis: “ Nescitis quid petatis. Potestis bibere calicem, quem ego bibo, aut baptismum, quo ego baptizor, baptizari? ”. 
Mark 10 39 At illi dixerunt ei: “ Possumus ”. Iesus autem ait eis: “ Calicem quidem, quem ego bibo, bibetis et baptismum, quo ego baptizor, baptizabimini; 
Mark 10 40 sedere autem ad dexteram meam vel ad sinistram non est meum dare, sed quibus paratum est ”.
Mark 10 41 Et audientes decem coeperunt indignari de Iacobo et Ioanne. 
Mark 10 42 Et vocans eos Iesus ait illis: “ Scitis quia hi, qui videntur principari gentibus, dominantur eis, et principes eorum potestatem habent ipsorum. 
Mark 10 43 Non ita est autem in vobis, sed quicumque voluerit fieri maior inter vos, erit vester minister; 
Mark 10 44 et, quicumque voluerit in vobis primus esse, erit omnium servus; 
Mark 10 45 nam et Filius hominis non venit, ut ministraretur ei, sed ut ministraret et daret animam suam redemptionem pro multis ”.
Mark 10 46 Et veniunt Ierichum. Et proficiscente eo de Iericho et discipulis eius et plurima multitudine, filius Timaei Bartimaeus caecus sedebat iuxta viam mendicans. 
Mark 10 47 Qui cum audisset quia Iesus Nazarenus est, coepit clamare et dicere: “ Fili David Iesu, miserere mei! ”. 
Mark 10 48 Et comminabantur ei multi, ut taceret; at ille multo magis clamabat: “ Fili David, miserere mei! ”. 
Mark 10 49 Et stans Iesus dixit: “ Vocate illum ”. Et vocant caecum dicentes ei: “ Animaequior esto. Surge, vocat te ”. 
Mark 10 50 Qui, proiecto vestimento suo, exsiliens venit ad Iesum. 
Mark 10 51 Et respondens ei Iesus dixit: “ Quid vis tibi faciam? ”. Caecus autem dixit ei: “ Rabboni, ut videam ”. 
Mark 10 52 Et Iesus ait illi: “ Vade; fides tua te salvum fecit ”. Et confestim vidit et sequebatur eum in via.
Mark 11 1 Et cum appropinquarent Hierosolymae, Bethphage et Bethaniae ad montem Olivarum, mittit duos ex discipulis suis 
Mark 11 2 et ait illis: “ Ite in castellum, quod est contra vos, et statim introeuntes illud invenietis pullum ligatum, super quem nemo adhuc hominum sedit; solvite illum et adducite. 
Mark 11 3 Et si quis vobis dixerit: “Quid facitis hoc?”, dicite: “Domino necessarius est, et continuo illum remittit iterum huc” ”. 
Mark 11 4 Et abeuntes invenerunt pullum ligatum ante ianuam foris in bivio et solvunt eum. 
Mark 11 5 Et quidam de illic stantibus dicebant illis: “ Quid facitis solventes pullum? ”. 
Mark 11 6 Qui dixerunt eis, sicut dixerat Iesus; et dimiserunt eis. 
Mark 11 7 Et ducunt pullum ad Iesum et imponunt illi vestimenta sua; et sedit super eum. 
Mark 11 8 Et multi vestimenta sua straverunt in via, alii autem frondes, quas exciderant in agris. 
Mark 11 9 Et qui praeibant et qui sequebantur, clamabant: “ Hosanna! Benedictus, qui venit in nomine Domini! 
Mark 11 10 Benedictum, quod venit regnum patris nostri David! Hosanna in excelsis! ”.
Mark 11 11 Et introivit Hierosolymam in templum; et circumspectis omnibus, cum iam vespera esset hora, exivit in Bethaniam cum Duodecim.
Mark 11 12 Et altera die cum exirent a Bethania, esuriit. 
Mark 11 13 Cumque vidisset a longe ficum habentem folia, venit si quid forte inveniret in ea; et cum venisset ad eam, nihil invenit praeter folia: non enim erat tempus ficorum. 
Mark 11 14 Et respondens dixit ei: “ Iam non amplius in aeternum quisquam fructum ex te manducet ”. Et audiebant discipuli eius.
Mark 11 15 Et veniunt Hierosolymam. Et cum introisset in templum, coepit eicere vendentes et ementes in templo et mensas nummulariorum et cathedras vendentium columbas evertit; 
Mark 11 16 et non sinebat, ut quisquam vas transferret per templum. 
Mark 11 17 Et docebat dicens eis: “ Non scriptum est: “Domus mea domus orationis vocabitur omnibus gentibus”? Vos autem fecistis eam speluncam latronum ”.
Mark 11 18 Quo audito, principes sacerdotum et scribae quaerebant quomodo eum perderent; timebant enim eum, quoniam universa turba admirabatur super doctrina eius. 
Mark 11 19 Et cum vespera facta esset, egrediebantur de civitate.
Mark 11 20 Et cum mane transirent, viderunt ficum aridam factam a radicibus. 
Mark 11 21 Et recordatus Petrus dicit ei: “ Rabbi, ecce ficus, cui maledixisti, aruit ”. 
Mark 11 22 Et respondens Iesus ait illis: “ Habete fidem Dei! 
Mark 11 23 Amen dico vobis: Quicumque dixerit huic monti: “Tollere et mittere in mare”, et non haesitaverit in corde suo, sed crediderit quia, quod dixerit, fiat, fiet ei. 
Mark 11 24 Propterea dico vobis: Omnia, quaecumque orantes petitis, credite quia iam accepistis, et erunt vobis. 
Mark 11 25 Et cum statis in oratione, dimittite, si quid habetis adversus aliquem, ut et Pater vester, qui in caelis est, dimittat vobis peccata vestra ”. 
Mark 11 26 
Mark 11 27 Et veniunt rursus Hierosolymam. Et cum ambularet in templo, accedunt ad eum summi sacerdotes et scribae et seniores 
Mark 11 28 et dicebant illi: “ In qua potestate haec facis? Vel quis tibi dedit hanc potestatem, ut ista facias? ”. 
Mark 11 29 Iesus autem ait illis: “ Interrogabo vos unum verbum, et respondete mihi; et dicam vobis, in qua potestate haec faciam: 
Mark 11 30 Baptismum Ioannis de caelo erat an ex hominibus? Respondete mihi ”. 
Mark 11 31 At illi cogitabant secum dicentes: “ Si dixerimus: “De caelo”, dicet: “Quare ergo non credidistis ei?”; 
Mark 11 32 si autem dixerimus: “Ex hominibus?” ”. Timebant populum: omnes enim habebant Ioannem quia vere propheta esset. 
Mark 11 33 Et respondentes dicunt Iesu: “ Nescimus ”. Et Iesus ait illis: “ Neque ego dico vobis in qua potestate haec faciam ”.
Mark 12 1 Et coepit illis in parabolis loqui: “ Vineam pastinavit ho mo et circumdedit saepem et fodit lacum et aedificavit turrim et locavit eam agricolis et peregre profectus est. 
Mark 12 2 Et misit ad agricolas in tempore servum, ut ab agricolis acciperet de fructu vineae; 
Mark 12 3 qui apprehensum eum caeciderunt et dimiserunt vacuum. 
Mark 12 4 Et iterum misit ad illos alium servum; et illum in capite vulneraverunt et contumeliis affecerunt. 
Mark 12 5 Et alium misit, et illum occiderunt, et plures alios, quosdam caedentes, alios vero occidentes. 
Mark 12 6 Adhuc unum habebat, filium dilectum. Misit illum ad eos novissimum dicens: “Reverebuntur filium meum”. 
Mark 12 7 Coloni autem illi dixerunt ad invicem: “Hic est heres. Venite, occidamus eum, et nostra erit hereditas”. 
Mark 12 8 Et apprehendentes eum occiderunt et eiecerunt extra vineam. 
Mark 12 9 Quid ergo faciet dominus vineae? Veniet et perdet colonos et dabit vineam aliis. 
Mark 12 10 Nec Scripturam hanc legistis: “Lapidem quem reprobaverunt aedificantes, hic factus est in caput anguli;
Mark 12 11 a Domino factum est istud et est mirabile in oculis nostris”? ”.
Mark 12 12 Et quaerebant eum tenere et timuerunt turbam; cognoverunt enim quoniam ad eos parabolam hanc dixerit. Et relicto eo abierunt.
Mark 12 13 Et mittunt ad eum quosdam ex pharisaeis et herodianis, ut eum caperent in verbo. 
Mark 12 14 Qui venientes dicunt ei: “ Magister, scimus quia verax es et non curas quemquam; nec enim vides in faciem hominum, sed in veritate viam Dei doces. Licet dare tributum Caesari an non? Dabimus an non dabimus? ”. 
Mark 12 15 Qui sciens versutiam eorum ait illis: “ Quid me tentatis? Afferte mihi denarium, ut videam ”. 
Mark 12 16 At illi attulerunt. Et ait illis: “ Cuius est imago haec et inscriptio? ”. Illi autem dixerunt ei: “ Caesaris ”. 
Mark 12 17 Iesus autem dixit illis: “ Quae sunt Caesaris, reddite Caesari et, quae sunt Dei, Deo ”. Et mirabantur super eo.
Mark 12 18 Et veniunt ad eum sadducaei, qui dicunt resurrectionem non esse, et interrogabant eum dicentes: 
Mark 12 19 “ Magister, Moyses nobis scripsit, ut si cuius frater mortuus fuerit et reliquerit uxorem et filium non reliquerit, accipiat frater eius uxorem et resuscitet semen fratri suo. 
Mark 12 20 Septem fratres erant: et primus accepit uxorem et moriens non reliquit semen; 
Mark 12 21 et secundus accepit eam et mortuus est, non relicto semine; et tertius similiter; 
Mark 12 22 et septem non reliquerunt semen. Novissima omnium defuncta est et mulier. 
Mark 12 23 In resurrectione, cum resurrexerint, cuius de his erit uxor? Septem enim habuerunt eam uxorem ”. 
Mark 12 24 Ait illis Iesus: “ Non ideo erratis, quia non scitis Scripturas neque virtutem Dei? 
Mark 12 25 Cum enim a mortuis resurrexerint, neque nubent neque nubentur, sed sunt sicut angeli in caelis. 
Mark 12 26 De mortuis autem quod resurgant, non legistis in libro Moysis super rubum, quomodo dixerit illi Deus inquiens: “Ego sum Deus Abraham et Deus Isaac et Deus Iacob”? 
Mark 12 27 Non est Deus mortuorum sed vivorum! Multum erratis ”.
Mark 12 28 Et accessit unus de scribis, qui audierat illos conquirentes, videns quoniam bene illis responderit, interrogavit eum: “ Quod est primum omnium mandatum? ”. 
Mark 12 29 Iesus respondit: “ Primum est: “Audi, Israel: Dominus Deus noster Dominus unus est, 
Mark 12 30 et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua”. 
Mark 12 31 Secundum est illud: “Diliges proximum tuum tamquam teipsum”. Maius horum aliud mandatum non est ”. 
Mark 12 32 Et ait illi scriba: “ Bene, Magister, in veritate dixisti: “Unus est, et non est alius praeter eum; 
Mark 12 33 et diligere eum ex toto corde et ex toto intellectu et ex tota fortitudine” et: “Diligere proximum tamquam seipsum” maius est omnibus holocautomatibus et sacrificiis ”. 
Mark 12 34 Et Iesus videns quod sapienter respondisset, dixit illi: “ Non es longe a regno Dei ”. Et nemo iam audebat eum interrogare.
Mark 12 35 Et respondens Iesus dicebat docens in templo: “ Quomodo dicunt scribae Christum filium esse David? 
Mark 12 36 Ipse David dixit in Spiritu Sancto: “Dixit Dominus Domino meo: Sede a dextris meis, donec ponam inimicos tuos sub pedibus tuis”.
Mark 12 37 Ipse David dicit eum Dominum, et unde est filius eius? ”. Et multa turba eum libenter audiebat.
Mark 12 38 Et dicebat in doctrina sua: “ Cavete a scribis, qui volunt in stolis ambulare et salutari in foro 
Mark 12 39 et in primis cathedris sedere in synagogis et primos discubitus in cenis; 
Mark 12 40 qui devorant domos viduarum et ostentant prolixas orationes. Hi accipient amplius iudicium ”.
Mark 12 41 Et sedens contra gazophylacium aspiciebat quomodo turba iactaret aes in gazophylacium; et multi divites iactabant multa. 
Mark 12 42 Et cum venisset una vidua pauper, misit duo minuta, quod est quadrans. 
Mark 12 43 Et convocans discipulos suos ait illis: “ Amen dico vobis: Vidua haec pauper plus omnibus misit, qui miserunt in gazophylacium: 
Mark 12 44 Omnes enim ex eo, quod abundabat illis, miserunt; haec vero de penuria sua omnia, quae habuit, misit, totum victum suum ”.
Mark 13 1 Et cum egrederetur de tem plo, ait illi unus ex discipulis suis: “ Magister, aspice quales lapides et quales structurae ”. 
Mark 13 2 Et Iesus ait illi: “ Vides has magnas aedificationes? Hic non relinquetur lapis super lapidem, qui non destruatur ”. 
Mark 13 3 Et cum sederet in montem Olivarum contra templum, interrogabat eum separatim Petrus et Iacobus et Ioannes et Andreas: 
Mark 13 4 “ Dic nobis: Quando ista erunt, et quod signum erit, quando haec omnia incipient consummari? ”.
Mark 13 5 Iesus autem coepit dicere illis: “ Videte, ne quis vos seducat. 
Mark 13 6 Multi venient in nomine meo dicentes: “Ego sum”, et multos seducent. 
Mark 13 7 Cum audieritis autem bella et opiniones bellorum, ne timueritis; oportet fieri sed nondum finis. 
Mark 13 8 Exsurget enim gens super gentem, et regnum super regnum, erunt terrae motus per loca, erunt fames; initium dolorum haec.
Mark 13 9 Videte autem vosmetipsos. Tradent vos conciliis, et in synagogis vapulabitis et ante praesides et reges stabitis propter me in testimonium illis. 
Mark 13 10 Et in omnes gentes primum oportet praedicari evangelium. 
Mark 13 11 Et cum duxerint vos tradentes, nolite praecogitare quid loquamini, sed, quod datum vobis fuerit in illa hora, id loquimini: non enim estis vos loquentes sed Spiritus Sanctus. 
Mark 13 12 Et tradet frater fratrem in mortem, et pater filium; et consurgent filii in parentes et morte afficient eos; 
Mark 13 13 et eritis odio omnibus propter nomen meum. Qui autem sustinuerit in finem, hic salvus erit.
Mark 13 14 Cum autem videritis abominationem desolationis stantem, ubi non debet, qui legit, intellegat: tunc, qui in Iudaea sunt, fugiant in montes; 
Mark 13 15 qui autem super tectum, ne descendat nec introeat, ut tollat quid de domo sua; 
Mark 13 16 et, qui in agro erit, non revertatur retro tollere vestimentum suum. 
Mark 13 17 Vae autem praegnantibus et nutrientibus in illis diebus! 
Mark 13 18 Orate vero, ut hieme non fiat: 
Mark 13 19 erunt enim dies illi tribulatio talis, qualis non fuit ab initio creaturae, quam condidit Deus, usque nunc, neque fiet. 
Mark 13 20 Et nisi breviasset Dominus dies, non fuisset salva omnis caro. Sed propter electos, quos elegit, breviavit dies. 
Mark 13 21 Et tunc, si quis vobis dixerit: “Ecce hic est Christus, ecce illic”, ne credideritis. 
Mark 13 22 Exsurgent enim pseudochristi et pseudoprophetae et dabunt signa et portenta ad seducendos, si potest fieri, electos. 
Mark 13 23 Vos autem videte; praedixi vobis omnia.
Mark 13 24 Sed in illis diebus post tribulationem illam sol contenebrabitur, et luna non dabit splendorem suum, 
Mark 13 25 et erunt stellae de caelo decidentes, et virtutes, quae sunt in caelis, movebuntur.
Mark 13 26 Et tunc videbunt Filium hominis venientem in nubibus cum virtute multa et gloria. 
Mark 13 27 Et tunc mittet angelos et congregabit electos suos a quattuor ventis, a summo terrae usque ad summum caeli.
Mark 13 28 A ficu autem discite parabolam: cum iam ramus eius tener fuerit et germinaverit folia, cognoscitis quia in proximo sit aestas. 
Mark 13 29 Sic et vos, cum videritis haec fieri, scitote quod in proximo sit in ostiis. 
Mark 13 30 Amen dico vobis: Non transiet generatio haec, donec omnia ista fiant. 
Mark 13 31 Caelum et terra transibunt, verba autem mea non transibunt. 
Mark 13 32 De die autem illo vel hora nemo scit, neque angeli in caelo neque Filius, nisi Pater.
Mark 13 33 Videte, vigilate; nescitis enim, quando tempus sit. 
Mark 13 34 Sicut homo, qui peregre profectus reliquit domum suam et dedit servis suis potestatem, unicuique opus suum, ianitori quoque praecepit, ut vigilaret. 
Mark 13 35 Vigilate ergo; nescitis enim quando dominus domus veniat, sero an media nocte an galli cantu an mane; 
Mark 13 36 ne, cum venerit repente, inveniat vos dormientes. 
Mark 13 37 Quod autem vobis dico, omnibus dico: Vigilate! ”.
Mark 14 1 Erat autem Pascha et Azy ma post biduum. Et quaerebant summi sacerdotes et scribae, quomodo eum dolo tenerent et occiderent; 
Mark 14 2 dicebant enim: “ Non in die festo, ne forte tumultus fieret populi ”.
Mark 14 3 Et cum esset Bethaniae in domo Simonis leprosi et recumberet, venit mulier habens alabastrum unguenti nardi puri pretiosi; fracto alabastro, effudit super caput eius. 
Mark 14 4 Erant autem quidam indigne ferentes intra semetipsos: “ Ut quid perditio ista unguenti facta est? 
Mark 14 5 Poterat enim unguentum istud veniri plus quam trecentis denariis et dari pauperibus ”. Et fremebant in eam.
Mark 14 6 Iesus autem dixit: “ Sinite eam; quid illi molesti estis? Bonum opus operata est in me. 
Mark 14 7 Semper enim pauperes habetis vobiscum et, cum volueritis, potestis illis bene facere; me autem non semper habetis. 
Mark 14 8 Quod habuit, operata est: praevenit ungere corpus meum in sepulturam. 
Mark 14 9 Amen autem dico vobis: Ubicumque praedicatum fuerit evangelium in universum mundum, et, quod fecit haec, narrabitur in memoriam eius ”.
Mark 14 10 Et Iudas Iscarioth, unus de Duodecim, abiit ad summos sacerdotes, ut proderet eum illis. 
Mark 14 11 Qui audientes gavisi sunt et promiserunt ei pecuniam se daturos. Et quaerebat quomodo illum opportune traderet.
Mark 14 12 Et primo die Azymorum, quando Pascha immolabant, dicunt ei discipuli eius: “ Quo vis eamus et paremus, ut manduces Pascha? ”.
Mark 14 13 Et mittit duos ex discipulis suis et dicit eis: “ Ite in civitatem, et occurret vobis homo lagoenam aquae baiulans; sequimini eum 
Mark 14 14 et, quocumque introierit, dicite domino domus: “Magister dicit: Ubi est refectio mea, ubi Pascha cum discipulis meis manducem?”. 
Mark 14 15 Et ipse vobis demonstrabit cenaculum grande stratum paratum; et illic parate nobis ”. 
Mark 14 16 Et abierunt discipuli et venerunt in civitatem et invenerunt, sicut dixerat illis, et paraverunt Pascha.
Mark 14 17 Et vespere facto, venit cum Duodecim. 
Mark 14 18 Et discumbentibus eis et manducantibus, ait Iesus: “ Amen dico vobis: Unus ex vobis me tradet, qui manducat mecum ”. 
Mark 14 19 Coeperunt contristari et dicere ei singillatim: “ Numquid ego? ”. 
Mark 14 20 Qui ait illis: “ Unus ex Duodecim, qui intingit mecum in catino. 
Mark 14 21 Nam Filius quidem hominis vadit, sicut scriptum est de eo. Vae autem homini illi, per quem Filius hominis traditur! Bonum est ei, si non esset natus homo ille ”.
Mark 14 22 Et manducantibus illis, accepit panem et benedicens fregit et dedit eis et ait: “ Sumite: hoc est corpus meum ”. 
Mark 14 23 Et accepto calice, gratias agens dedit eis; et biberunt ex illo omnes. 
Mark 14 24 Et ait illis: “ Hic est sanguis meus novi testamenti, qui pro multis effunditur. 
Mark 14 25 Amen dico vobis: Iam non bibam de genimine vitis usque in diem illum, cum illud bibam novum in regno Dei ”.
Mark 14 26 Et hymno dicto, exierunt in montem Olivarum. 
Mark 14 27 Et ait eis Iesus: “ Omnes scandalizabimini, quia scriptum est: “Percutiam pastorem, et dispergentur oves”.
Mark 14 28 Sed posteaquam resurrexero, praecedam vos in Galilaeam ”. 
Mark 14 29 Petrus autem ait ei: “ Et si omnes scandalizati fuerint, sed non ego ”. 
Mark 14 30 Et ait illi Iesus: “ Amen dico tibi: Tu hodie, in nocte hac, priusquam bis gallus vocem dederit, ter me es negaturus ”. 
Mark 14 31 At ille amplius loquebatur: “ Et si oportuerit me commori tibi, non te negabo ”. Similiter autem et omnes dicebant.
Mark 14 32 Et veniunt in praedium, cui nomen Gethsemani; et ait discipulis suis: “ Sedete hic, donec orem ”. 
Mark 14 33 Et assumit Petrum et Iacobum et Ioannem secum et coepit pavere et taedere; 
Mark 14 34 et ait illis: “ Tristis est anima mea usque ad mortem; sustinete hic et vigilate ”. 
Mark 14 35 Et cum processisset paululum, procidebat super terram et orabat, ut, si fieri posset, transiret ab eo hora; 
Mark 14 36 et dicebat: “ Abba, Pater! Omnia tibi possibilia sunt. Transfer calicem hunc a me; sed non quod ego volo, sed quod tu ”. 
Mark 14 37 Et venit et invenit eos dormientes; et ait Petro: “ Simon, dormis? Non potuisti una hora vigilare? 
Mark 14 38 Vigilate et orate, ut non intretis in tentationem; spiritus quidem promptus, caro vero infirma ”. 
Mark 14 39 Et iterum abiens oravit, eundem sermonem dicens. 
Mark 14 40 Et veniens denuo invenit eos dormientes; erant enim oculi illorum ingravati, et ignorabant quid responderent ei. 
Mark 14 41 Et venit tertio et ait illis: “ Dormite iam et requiescite? Sufficit, venit hora: ecce traditur Filius hominis in manus peccatorum. 
Mark 14 42 Surgite, eamus; ecce, qui me tradit, prope est ”.
Mark 14 43 Et confestim, adhuc eo loquente, venit Iudas unus ex Duodecim, et cum illo turba cum gladiis et lignis a summis sacerdotibus et scribis et senioribus. 
Mark 14 44 Dederat autem traditor eius signum eis dicens: “ Quemcumque osculatus fuero, ipse est; tenete eum et ducite caute ”. 
Mark 14 45 Et cum venisset, statim accedens ad eum ait: “ Rabbi ”; et osculatus est eum. 
Mark 14 46 At illi manus iniecerunt in eum et tenuerunt eum. 
Mark 14 47 Unus autem quidam de circumstantibus educens gladium percussit servum summi sacerdotis et amputavit illi auriculam. 
Mark 14 48 Et respondens Iesus ait illis: “ Tamquam ad latronem existis cum gladiis et lignis comprehendere me? 
Mark 14 49 Cotidie eram apud vos in templo docens, et non me tenuistis; sed adimpleantur Scripturae ”.
Mark 14 50 Et relinquentes eum omnes fugerunt. 
Mark 14 51 Et adulescens quidam sequebatur eum amictus sindone super nudo, et tenent eum; 
Mark 14 52 at ille, reiecta sindone, nudus profugit.
Mark 14 53 Et adduxerunt Iesum ad summum sacerdotem; et conveniunt omnes summi sacerdotes et seniores et scribae. 
Mark 14 54 Et Petrus a longe secutus est eum usque intro in atrium summi sacerdotis et sedebat cum ministris et calefaciebat se ad ignem. 
Mark 14 55 Summi vero sacerdotes et omne concilium quaerebant adversus Iesum testimonium, ut eum morte afficerent, nec inveniebant. 
Mark 14 56 Multi enim testimonium falsum dicebant adversus eum, et convenientia testimonia non erant. 
Mark 14 57 Et quidam surgentes falsum testimonium ferebant adversus eum dicentes: 
Mark 14 58 “ Nos audivimus eum dicentem: “Ego dissolvam templum hoc manu factum et intra triduum aliud non manu factum aedificabo” ”. 
Mark 14 59 Et ne ita quidem conveniens erat testimonium illorum. 
Mark 14 60 Et exsurgens summus sacerdos in medium interrogavit Iesum dicens: “ Non respondes quidquam ad ea, quae isti testantur adversum te? ”. 
Mark 14 61 Ille autem tacebat et nihil respondit. Rursum summus sacerdos interrogabat eum et dicit ei: “ Tu es Christus filius Benedicti? ”. 
Mark 14 62 Iesus autem dixit: “ Ego sum, et videbitis Filium hominis a dextris sedentem Virtutis et venientem cum nubibus caeli ”.
Mark 14 63 Summus autem sacerdos scindens vestimenta sua ait: “ Quid adhuc necessarii sunt nobis testes? 
Mark 14 64 Audistis blasphemiam. Quid vobis videtur? ”. Qui omnes condemnaverunt eum esse reum mortis.
Mark 14 65 Et coeperunt quidam conspuere eum et velare faciem eius et colaphis eum caedere et dicere ei: “ Prophetiza ”; et ministri alapis eum caedebant.
Mark 14 66 Et cum esset Petrus in atrio deorsum, venit una ex ancillis summi sacerdotis 
Mark 14 67 et, cum vidisset Petrum calefacientem se, aspiciens illum ait: “ Et tu cum hoc Nazareno, Iesu, eras! ”. 
Mark 14 68 At ille negavit dicens: “ Neque scio neque novi quid tu dicas! ”. Et exiit foras ante atrium, et gallus cantavit. 
Mark 14 69 Et ancilla, cum vidisset illum, rursus coepit dicere circumstantibus: “ Hic ex illis est! ”. 
Mark 14 70 At ille iterum negabat. Et post pusillum rursus, qui astabant, dicebant Petro: “ Vere ex illis es, nam et Galilaeus es ”. 
Mark 14 71 Ille autem coepit anathematizare et iurare: “ Nescio hominem istum, quem dicitis! ”. 
Mark 14 72 Et statim iterum gallus cantavit; et recordatus est Petrus verbi, sicut dixerat ei Iesus: “ Priusquam gallus cantet bis, ter me negabis ”. Et coepit flere.
Mark 15 1 Et confestim mane consilium facientes summi sacerdotes cum senioribus et scribis, id est universum concilium, vincientes Iesum duxerunt et tradiderunt Pilato. 
Mark 15 2 Et interrogavit eum Pilatus: “ Tu es rex Iudaeorum? ”. At ille respondens ait illi: “ Tu dicis ”. 
Mark 15 3 Et accusabant eum summi sacerdotes in multis. 
Mark 15 4 Pilatus autem rursum interrogabat eum dicens: “ Non respondes quidquam? Vide in quantis te accusant ”. 
Mark 15 5 Iesus autem amplius nihil respondit, ita ut miraretur Pilatus.
Mark 15 6 Per diem autem festum dimittere solebat illis unum ex vinctis, quem peterent. 
Mark 15 7 Erat autem qui dicebatur Barabbas, vinctus cum seditiosis, qui in seditione fecerant homicidium. 
Mark 15 8 Et cum ascendisset turba, coepit rogare, sicut faciebat illis. 
Mark 15 9 Pilatus autem respondit eis et dixit: “ Vultis dimittam vobis regem Iudaeorum? ”. 
Mark 15 10 Sciebat enim quod per invidiam tradidissent eum summi sacerdotes. 
Mark 15 11 Pontifices autem concitaverunt turbam, ut magis Barabbam dimitteret eis. 
Mark 15 12 Pilatus autem iterum respondens aiebat illis: “ Quid ergo vultis faciam regi Iudaeorum? ”. 
Mark 15 13 At illi iterum clamaverunt: “ Crucifige eum! ”. 
Mark 15 14 Pilatus vero dicebat eis: “ Quid enim mali fecit? ”. At illi magis clamaverunt: “ Crucifige eum! ”. 
Mark 15 15 Pilatus autem, volens populo satisfacere, dimisit illis Barabbam et tradidit Iesum flagellis caesum, ut crucifigeretur.
Mark 15 16 Milites autem duxerunt eum intro in atrium, quod est praetorium, et convocant totam cohortem. 
Mark 15 17 Et induunt eum purpuram et imponunt ei plectentes spineam coronam; 
Mark 15 18 et coeperunt salutare eum: “ Ave, rex Iudaeorum! ”, 
Mark 15 19 et percutiebant caput eius arundine et conspuebant eum et ponentes genua adorabant eum. 
Mark 15 20 Et postquam illuserunt ei, exuerunt illum purpuram et induerunt eum vestimentis suis. Et educunt illum, ut crucifigerent eum.
Mark 15 21 Et angariant praetereuntem quempiam Simonem Cyrenaeum venientem de villa, patrem Alexandri et Rufi, ut tolleret crucem eius. 
Mark 15 22 Et perducunt illum in Golgotha locum, quod est interpretatum Calvariae locus. 
Mark 15 23 Et dabant ei myrrhatum vinum; ille autem non accepit.
Mark 15 24 Et crucifigunt eum et dividunt vestimenta eius, mittentes sortem super eis, quis quid tolleret. 
Mark 15 25 Erat autem hora tertia, et crucifixerunt eum. 
Mark 15 26 Et erat titulus causae eius inscriptus: “ Rex Iudaeorum ”. 
Mark 15 27 Et cum eo crucifigunt duos latrones, unum a dextris et alium a sinistris eius. 
Mark 15 28 
Mark 15 29 Et praetereuntes blasphemabant eum moventes capita sua et dicentes: “ Vah, qui destruit templum et in tribus diebus aedificat; 
Mark 15 30 salvum fac temetipsum descendens de cruce! ”. 
Mark 15 31 Similiter et summi sacerdotes ludentes ad alterutrum cum scribis dicebant: “ Alios salvos fecit, seipsum non potest salvum facere. 
Mark 15 32 Christus rex Israel descendat nunc de cruce, ut videamus et credamus ”. Etiam qui cum eo crucifixi erant, conviciabantur ei.
Mark 15 33 Et, facta hora sexta, tenebrae factae sunt per totam terram usque in horam nonam. 
Mark 15 34 Et hora nona exclamavit Iesus voce magna: “ Heloi, Heloi, lema sabacthani? ”, quod est interpretatum: “ Deus meus, Deus meus, ut quid dereliquisti me? ”. 
Mark 15 35 Et quidam de circumstantibus audientes dicebant: “ Ecce, Eliam vocat ”. 
Mark 15 36 Currens autem unus et implens spongiam aceto circumponensque calamo potum dabat ei dicens: “ Sinite, videamus, si veniat Elias ad deponendum eum ”. 
Mark 15 37 Iesus autem, emissa voce magna, exspiravit.
Mark 15 38 Et velum templi scissum est in duo a sursum usque deorsum.
Mark 15 39 Videns autem centurio, qui ex adverso stabat, quia sic clamans exspirasset, ait: “ Vere homo hic Filius Dei erat ”.
Mark 15 40 Erant autem et mulieres de longe aspicientes, inter quas et Maria Magdalene et Maria Iacobi minoris et Iosetis mater et Salome, 
Mark 15 41 quae, cum esset in Galilaea, sequebantur eum et ministrabant ei, et aliae multae, quae simul cum eo ascenderant Hierosolymam.
Mark 15 42 Et cum iam sero esset factum, quia erat Parasceve, quod est ante sabbatum, 
Mark 15 43 venit Ioseph ab Arimathaea nobilis decurio, qui et ipse erat exspectans regnum Dei, et audacter introivit ad Pilatum et petiit corpus Iesu. 
Mark 15 44 Pilatus autem miratus est si iam obisset, et, accersito centurione, interrogavit eum si iam mortuus esset, 
Mark 15 45 et, cum cognovisset a centurione, donavit corpus Ioseph. 
Mark 15 46 Is autem mercatus sindonem et deponens eum involvit sindone et posuit eum in monumento, quod erat excisum de petra, et advolvit lapidem ad ostium monumenti. 
Mark 15 47 Maria autem Magdalene et Maria Iosetis aspiciebant, ubi positus esset.
Mark 16 1 Et cum transisset sabbatum, Maria Magdalene et Maria Iacobi et Salome emerunt aromata, ut venientes ungerent eum. 
Mark 16 2 Et valde mane, prima sabbatorum, veniunt ad monumentum, orto iam sole. 
Mark 16 3 Et dicebant ad invicem: “ Quis revolvet nobis lapidem ab ostio monumenti? ”. 
Mark 16 4 Et respicientes vident revolutum lapidem; erat quippe magnus valde. 
Mark 16 5 Et introeuntes in monumentum viderunt iuvenem sedentem in dextris, coopertum stola candida, et obstupuerunt. 
Mark 16 6 Qui dicit illis: “ Nolite expavescere! Iesum quaeritis Nazarenum crucifixum. Surrexit, non est hic; ecce locus, ubi posuerunt eum. 
Mark 16 7 Sed ite, dicite discipulis eius et Petro: “Praecedit vos in Galilaeam. Ibi eum videbitis, sicut dixit vobis” ”. 
Mark 16 8 Et exeuntes fugerunt de monumento; invaserat enim eas tremor et pavor, et nemini quidquam dixerunt, timebant enim.
Mark 16 9 Surgens autem mane, prima sabbati, apparuit primo Mariae Magdalenae, de qua eiecerat septem daemonia. 
Mark 16 10 Illa vadens nuntiavit his, qui cum eo fuerant, lugentibus et flentibus; 
Mark 16 11 et illi audientes quia viveret et visus esset ab ea, non crediderunt. 
Mark 16 12 Post haec autem duobus ex eis ambulantibus ostensus est in alia effigie euntibus in villam; 
Mark 16 13 et illi euntes nuntiaverunt ceteris, nec illis crediderunt.
Mark 16 14 Novissime recumbentibus illis Undecim apparuit, et exprobravit incredulitatem illorum et duritiam cordis, quia his, qui viderant eum resuscitatum, non crediderant. 
Mark 16 15 Et dixit eis: “ Euntes in mundum universum praedicate evangelium omni creaturae. 
Mark 16 16 Qui crediderit et baptizatus fuerit, salvus erit; qui vero non crediderit, condemnabitur. 
Mark 16 17 Signa autem eos, qui crediderint, haec sequentur: in nomine meo daemonia eicient, linguis loquentur novis, 
Mark 16 18 serpentes tollent, et, si mortiferum quid biberint, non eos nocebit, super aegrotos manus imponent, et bene habebunt ”.
Mark 16 19 Et Dominus quidem Iesus, postquam locutus est eis, assumptus est in caelum et sedit a dextris Dei.
Mark 16 20 Illi autem profecti praedicaverunt ubique, Domino cooperante et sermonem confirmante, sequentibus signis.
Luke 1 1 Quoniam quidem multi conati sunt ordinare narrationem, quae in nobis completae sunt, rerum, 
Luke 1 2 sicut tradiderunt nobis, qui ab initio ipsi viderunt et ministri fuerunt verbi, 
Luke 1 3 visum est et mihi, adsecuto a principio omnia, diligenter ex ordine tibi scribere, optime Theophile, 
Luke 1 4 ut cognoscas eorum verborum, de quibus eruditus es, firmitatem.
Luke 1 5 Fuit in diebus Herodis regis Iudaeae sacerdos quidam nomine Zacharias de vice Abiae, et uxor illi de filiabus Aaron, et nomen eius Elisabeth. 
Luke 1 6 Erant autem iusti ambo ante Deum, incedentes in omnibus mandatis et iustificationibus Domini, irreprehensibiles. 
Luke 1 7 Et non erat illis filius, eo quod esset Elisabeth sterilis, et ambo processissent in diebus suis.
Luke 1 8 Factum est autem, cum sacerdotio fungeretur in ordine vicis suae ante Deum, 
Luke 1 9 secundum consuetudinem sacerdotii sorte exiit, ut incensum poneret ingressus in templum Domini; 
Luke 1 10 et omnis multitudo erat populi orans foris hora incensi. 
Luke 1 11 Apparuit autem illi angelus Domini stans a dextris altaris incensi; 
Luke 1 12 et Zacharias turbatus est videns, et timor irruit super eum. 
Luke 1 13 Ait autem ad illum angelus: “ Ne timeas, Zacharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Ioannem. 
Luke 1 14 Et erit gaudium tibi et exsultatio, et multi in nativitate eius gaudebunt: 
Luke 1 15 erit enim magnus coram Domino et vinum et siceram non bibet et Spiritu Sancto replebitur adhuc ex utero matris suae 
Luke 1 16 et multos filiorum Israel convertet ad Dominum Deum ipsorum. 
Luke 1 17 Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam ”. 
Luke 1 18 Et dixit Zacharias ad angelum: “ Unde hoc sciam? Ego enim sum senex, et uxor mea processit in diebus suis ”. 
Luke 1 19 Et respondens angelus dixit ei: “ Ego sum Gabriel, qui adsto ante Deum, et missus sum loqui ad te et haec tibi evangelizare. 
Luke 1 20 Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo ”.
Luke 1 21 Et erat plebs exspectans Zachariam, et mirabantur quod tardaret ipse in templo. 
Luke 1 22 Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.
Luke 1 23 Et factum est, ut impleti sunt dies officii eius, abiit in domum suam. 
Luke 1 24 Post hos autem dies concepit Elisabeth uxor eius et occultabat se mensibus quinque dicens: 
Luke 1 25 “ Sic mihi fecit Dominus in diebus, quibus respexit auferre opprobrium meum inter homines ”.
Luke 1 26 In mense autem sexto missus est angelus Gabriel a Deo in civitatem Galilaeae, cui nomen Nazareth, 
Luke 1 27 ad virginem desponsatam viro, cui nomen erat Ioseph de domo David, et nomen virginis Maria. 
Luke 1 28 Et ingressus ad eam dixit: “ Ave, gratia plena, Dominus tecum ”. 
Luke 1 29 Ipsa autem turbata est in sermone eius et cogitabat qualis esset ista salutatio. 
Luke 1 30 Et ait angelus ei: “ Ne timeas, Maria; invenisti enim gratiam apud Deum. 
Luke 1 31 Et ecce concipies in utero et paries filium et vocabis nomen eius Iesum. 
Luke 1 32 Hic erit magnus et Filius Altissimi vocabitur, et dabit illi Dominus Deus sedem David patris eius, 
Luke 1 33 et regnabit super domum Iacob in aeternum, et regni eius non erit finis ”.
Luke 1 34 Dixit autem Maria ad angelum: “ Quomodo fiet istud, quoniam virum non cognosco? ”. 
Luke 1 35 Et respondens angelus dixit ei: “ Spiritus Sanctus superveniet in te, et virtus Altissimi obumbrabit tibi: ideoque et quod nascetur sanctum, vocabitur Filius Dei. 
Luke 1 36 Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis, 
Luke 1 37 quia non erit impossibile apud Deum omne verbum ”. 
Luke 1 38 Dixit autem Maria: “ Ecce ancilla Domini; fiat mihi secundum verbum tuum ”. Et discessit ab illa angelus.
Luke 1 39 Exsurgens autem Maria in diebus illis abiit in montana cum festinatione in civitatem Iudae 
Luke 1 40 et intravit in domum Zachariae et salutavit Elisabeth. 
Luke 1 41 Et factum est, ut audivit salutationem Mariae Elisabeth, exsultavit infans in utero eius, et repleta est Spiritu Sancto Elisabeth 
Luke 1 42 et exclamavit voce magna et dixit: “ Benedicta tu inter mulieres, et benedictus fructus ventris tui. 
Luke 1 43 Et unde hoc mihi, ut veniat mater Domini mei ad me? 
Luke 1 44 Ecce enim ut facta est vox salutationis tuae in auribus meis, exsultavit in gaudio infans in utero meo. 
Luke 1 45 Et beata, quae credidit, quoniam perficientur ea, quae dicta sunt ei a Domino ”.
Luke 1 46 Et ait Maria: “ Magnificat anima mea Dominum,
Luke 1 47 et exsultavit spiritus meus in Deo salvatore meo,
Luke 1 48 quia respexit humilitatem ancillae suae. Ecce enim ex hoc beatam me dicent omnes generationes,
Luke 1 49 quia fecit mihi magna, qui potens est, et sanctum nomen eius,
Luke 1 50 et misericordia eius in progenies et progenies timentibus eum.
Luke 1 51 Fecit potentiam in brachio suo, dispersit superbos mente cordis sui;
Luke 1 52 deposuit potentes de sede et exaltavit humiles;
Luke 1 53 esurientes implevit bonis et divites dimisit inanes.
Luke 1 54 Suscepit Israel puerum suum, recordatus misericordiae,
Luke 1 55 sicut locutus est ad patres nostros, Abraham et semini eius in saecula ”.
Luke 1 56 Mansit autem Maria cum illa quasi mensibus tribus et reversa est in domum suam. 
Luke 1 57 Elisabeth autem impletum est tempus pariendi, et peperit filium. 
Luke 1 58 Et audierunt vicini et cognati eius quia magnificavit Dominus misericordiam suam cum illa, et congratulabantur ei. 
Luke 1 59 Et factum est, in die octavo venerunt circumcidere puerum et vocabant eum nomine patris eius, Zachariam. 
Luke 1 60 Et respondens mater eius dixit: “ Nequaquam, sed vocabitur Ioannes ”. 
Luke 1 61 Et dixerunt ad illam: “ Nemo est in cognatione tua, qui vocetur hoc nomine ”. 
Luke 1 62 Innuebant autem patri eius quem vellet vocari eum. 
Luke 1 63 Et postulans pugillarem scripsit dicens: “ Ioannes est nomen eius ”. Et mirati sunt universi. 
Luke 1 64 Apertum est autem ilico os eius et lingua eius, et loquebatur benedicens Deum. 
Luke 1 65 Et factus est timor super omnes vicinos eorum, et super omnia montana Iudaeae divulgabantur omnia verba haec. 
Luke 1 66 Et posuerunt omnes, qui audierant, in corde suo dicentes: “ Quid putas puer iste erit? ”. Etenim manus Domini erat cum illo.
Luke 1 67 Et Zacharias pater eius impletus est Spiritu Sancto et prophetavit dicens:
Luke 1 68 “ Benedictus Dominus, Deus Israel, quia visitavit et fecit redemptionem plebi suae
Luke 1 69 et erexit cornu salutis nobis in domo David pueri sui,
Luke 1 70 sicut locutus est per os sanctorum, qui a saeculo sunt, prophetarum eius,
Luke 1 71 salutem ex inimicis nostris et de manu omnium, qui oderunt nos;
Luke 1 72 ad faciendam misericordiam cum patribus nostris et memorari testamenti sui sancti,
Luke 1 73 iusiurandum, quod iuravit ad Abraham patrem nostrum, daturum se nobis,
Luke 1 74 ut sine timore, de manu inimicorum liberati, serviamus illi
Luke 1 75 in sanctitate et iustitia coram ipso omnibus diebus nostris.
Luke 1 76 Et tu, puer, propheta Altissimi vocaberis: praeibis enim ante faciem Domini parare vias eius,
Luke 1 77 ad dandam scientiam salutis plebi eius in remissionem peccatorum eorum,
Luke 1 78 per viscera misericordiae Dei nostri, in quibus visitabit nos oriens ex alto,
Luke 1 79 illuminare his, qui in tenebris et in umbra mortis sedent, ad dirigendos pedes nostros in viam pacis ”.
Luke 1 80 Puer autem crescebat et confortabatur spiritu et erat in deserto usque in diem ostensionis suae ad Israel.
Luke 2 1 Factum est autem, in diebus il lis exiit edictum a Caesare Au gusto, ut describeretur universus orbis. 
Luke 2 2 Haec descriptio prima facta est praeside Syriae Quirino. 
Luke 2 3 Et ibant omnes, ut profiterentur, singuli in suam civitatem. 
Luke 2 4 Ascendit autem et Ioseph a Galilaea de civitate Nazareth in Iudaeam in civitatem David, quae vocatur Bethlehem, eo quod esset de domo et familia David, 
Luke 2 5 ut profiteretur cum Maria desponsata sibi, uxore praegnante. 
Luke 2 6 Factum est autem, cum essent ibi, impleti sunt dies, ut pareret, 
Luke 2 7 et peperit filium suum primogenitum; et pannis eum involvit et reclinavit eum in praesepio, quia non erat eis locus in deversorio.
Luke 2 8 Et pastores erant in regione eadem vigilantes et custodientes vigilias noctis supra gregem suum. 
Luke 2 9 Et angelus Domini stetit iuxta illos, et claritas Domini circumfulsit illos, et timuerunt timore magno. 
Luke 2 10 Et dixit illis angelus: “ Nolite timere; ecce enim evangelizo vobis gaudium magnum, quod erit omni populo, 
Luke 2 11 quia natus est vobis hodie Salvator, qui est Christus Dominus, in civitate David. 
Luke 2 12 Et hoc vobis signum: invenietis infantem pannis involutum et positum in praesepio ”. 
Luke 2 13 Et subito facta est cum angelo multitudo militiae caelestis laudantium Deum et dicentium:
Luke 2 14 “ Gloria in altissimis Deo, et super terram pax in hominibus bonae voluntatis ”.
Luke 2 15 Et factum est, ut discesserunt ab eis angeli in caelum, pastores loquebantur ad invicem: “ Transeamus usque Bethlehem et videamus hoc verbum, quod factum est, quod Dominus ostendit nobis ”. 
Luke 2 16 Et venerunt festinantes et invenerunt Mariam et Ioseph et infantem positum in praesepio. 
Luke 2 17 Videntes autem notum fecerunt verbum, quod dictum erat illis de puero hoc. 
Luke 2 18 Et omnes, qui audierunt, mirati sunt de his, quae dicta erant a pastoribus ad ipsos. 
Luke 2 19 Maria autem conservabat omnia verba haec conferens in corde suo.
Luke 2 20 Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.
Luke 2 21 Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo, priusquam in utero conciperetur.
Luke 2 22 Et postquam impleti sunt dies purgationis eorum secundum legem Moysis, tulerunt illum in Hierosolymam, ut sisterent Domino, 
Luke 2 23 sicut scriptum est in lege Domini: “ Omne masculinum adaperiens vulvam sanctum Domino vocabitur ”, 
Luke 2 24 et ut darent hostiam secundum quod dictum est in lege Domini: par turturum aut duos pullos columbarum.
Luke 2 25 Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Israel, et Spiritus Sanctus erat super eum; 
Luke 2 26 et responsum acceperat ab Spiritu Sancto non visurum se mortem nisi prius videret Christum Domini. 
Luke 2 27 Et venit in Spiritu in templum. Et cum inducerent puerum Iesum parentes eius, ut facerent secundum consuetudinem legis pro eo, 
Luke 2 28 et ipse accepit eum in ulnas suas et benedixit Deum et dixit:
Luke 2 29 “ Nunc dimittis servum tuum, Domine, secundum verbum tuum in pace,
Luke 2 30 quia viderunt oculi mei salutare tuum,
Luke 2 31 quod parasti ante faciem omnium populorum,
Luke 2 32 lumen ad revelationem gentium et gloriam plebis tuae Israel ”.
Luke 2 33 Et erat pater eius et mater mirantes super his, quae dicebantur de illo. 
Luke 2 34 Et benedixit illis Simeon et dixit ad Mariam matrem eius: “ Ecce positus est hic in ruinam et resurrectionem multorum in Israel et in signum, cui contradicetur 
Luke 2 35 — et tuam ipsius animam pertransiet gladius — ut revelentur ex multis cordibus cogitationes ”.
Luke 2 36 Et erat Anna prophetissa, filia Phanuel, de tribu Aser. Haec processerat in diebus multis et vixerat cum viro annis septem a virginitate sua; 
Luke 2 37 et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die. 
Luke 2 38 Et haec ipsa hora superveniens confitebatur Deo et loquebatur de illo omnibus, qui exspectabant redemptionem Ierusalem.
Luke 2 39 Et ut perfecerunt omnia secundum legem Domini, reversi sunt in Galilaeam in civitatem suam Nazareth. 
Luke 2 40 Puer autem crescebat et confortabatur plenus sapientia; et gratia Dei erat super illum.
Luke 2 41 Et ibant parentes eius per omnes annos in Ierusalem in die festo Paschae. 
Luke 2 42 Et cum factus esset annorum duodecim, ascendentibus illis secundum consuetudinem diei festi, 
Luke 2 43 consummatisque diebus, cum redirent, remansit puer Iesus in Ierusalem, et non cognoverunt parentes eius. 
Luke 2 44 Existimantes autem illum esse in comitatu, venerunt iter diei et requirebant eum inter cognatos et notos; 
Luke 2 45 et non invenientes regressi sunt in Ierusalem requirentes eum. 
Luke 2 46 Et factum est, post triduum invenerunt illum in templo sedentem in medio doctorum, audientem illos et interrogantem eos; 
Luke 2 47 stupebant autem omnes, qui eum audiebant, super prudentia et responsis eius. 
Luke 2 48 Et videntes eum admirati sunt, et dixit Mater eius ad illum: “ Fili, quid fecisti nobis sic? Ecce pater tuus et ego dolentes quaerebamus te ”. 
Luke 2 49 Et ait ad illos: “ Quid est quod me quaerebatis? Nesciebatis quia in his, quae Patris mei sunt, oportet me esse? ”. 
Luke 2 50 Et ipsi non intellexerunt verbum, quod locutus est ad illos.
Luke 2 51 Et descendit cum eis et venit Nazareth et erat subditus illis. Et mater eius conservabat omnia verba in corde suo. 
Luke 2 52 Et Iesus proficiebat sapientia et aetate et gratia apud Deum et homines.
Luke 3 1 Anno autem quinto decimo im perii Tiberii Caesaris, procu rante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Ituraeae et Trachonitidis regionis, et Lysania Abilinae tetrarcha, 
Luke 3 2 sub principe sacerdotum Anna et Caipha, factum est verbum Dei super Ioannem Zachariae filium in deserto. 
Luke 3 3 Et venit in omnem regionem circa Iordanem praedicans baptismum paenitentiae in remissionem peccatorum, 
Luke 3 4 sicut scriptum est in libro sermonum Isaiae prophetae: “ Vox clamantis in deserto: “Parate viam Domini, rectas facite semitas eius.
Luke 3 5 Omnis vallis implebitur, et omnis mons et collis humiliabitur; et erunt prava in directa, et aspera in vias planas:
Luke 3 6 et videbit omnis caro salutare Dei” ”.
Luke 3 7 Dicebat ergo ad turbas, quae exibant, ut baptizarentur ab ipso: “ Genimina viperarum, quis ostendit vobis fugere a ventura ira? 
Luke 3 8 Facite ergo fructus dignos paenitentiae et ne coeperitis dicere in vobis ipsis: “Patrem habemus Abraham”; dico enim vobis quia potest Deus de lapidibus istis suscitare Abrahae filios. 
Luke 3 9 Iam enim et securis ad radicem arborum posita est; omnis ergo arbor non faciens fructum bonum exciditur et in ignem mittitur ”.
Luke 3 10 Et interrogabant eum turbae dicentes: “ Quid ergo faciemus? ”. 
Luke 3 11 Respondens autem dicebat illis: “ Qui habet duas tunicas, det non habenti; et, qui habet escas, similiter faciat ”. 
Luke 3 12 Venerunt autem et publicani, ut baptizarentur, et dixerunt ad illum: “ Magister, quid faciemus? ”. 
Luke 3 13 At ille dixit ad eos: “ Nihil amplius quam constitutum est vobis, faciatis ”. 
Luke 3 14 Interrogabant autem eum et milites dicentes: “ Quid faciemus et nos? ”. Et ait illis: “ Neminem concutiatis neque calumniam faciatis et contenti estote stipendiis vestris ”.
Luke 3 15 Existimante autem populo et cogitantibus omnibus in cordibus suis de Ioanne, ne forte ipse esset Christus, 
Luke 3 16 respondit Ioannes dicens omnibus: “ Ego quidem aqua baptizo vos. Venit autem fortior me, cuius non sum dignus solvere corrigiam calceamentorum eius: ipse vos baptizabit in Spiritu Sancto et igni; 
Luke 3 17 cuius ventilabrum in manu eius ad purgandam aream suam et ad congregandum triticum in horreum suum, paleas autem comburet igni inexstinguibili ”.
Luke 3 18 Multa quidem et alia exhortans evangelizabat populum. 
Luke 3 19 Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes, 
Luke 3 20 adiecit et hoc supra omnia et inclusit Ioannem in carcere.
Luke 3 21 Factum est autem, cum baptizaretur omnis populus, et Iesu baptizato et orante, apertum est caelum, 
Luke 3 22 et descendit Spiritus Sanctus corporali specie sicut columba super ipsum; et vox de caelo facta est: “ Tu es Filius meus dilectus; in te complacui mihi ”.
Luke 3 23 Et ipse Iesus erat incipiens quasi annorum triginta, ut putabatur, filius Ioseph, qui fuit Heli, 
Luke 3 24 qui fuit Matthat, qui fuit Levi, qui fuit Melchi, qui fuit Iannae, qui fuit Ioseph, 
Luke 3 25 qui fuit Matthathiae, qui fuit Amos, qui fuit Nahum, qui fuit Esli, qui fuit Naggae, 
Luke 3 26 qui fuit Maath, qui fuit Matthathiae, qui fuit Semei, qui fuit Iosech, qui fuit Ioda, 
Luke 3 27 qui fuit Ioanna, qui fuit Resa, qui fuit Zorobabel, qui fuit Salathiel, qui fuit Neri, 
Luke 3 28 qui fuit Melchi, qui fuit Addi, qui fuit Cosam, qui fuit Elmadam, qui fuit Her, 
Luke 3 29 qui fuit Iesu, qui fuit Eliezer, qui fuit Iorim, qui fuit Matthat, qui fuit Levi, 
Luke 3 30 qui fuit Simeon, qui fuit Iudae, qui fuit Ioseph, qui fuit Iona, qui fuit Eliachim, 
Luke 3 31 qui fuit Melea, qui fuit Menna, qui fuit Matthatha, qui fuit Nathan, qui fuit David, 
Luke 3 32 qui fuit Iesse, qui fuit Obed, qui fuit Booz, qui fuit Salmon, qui fuit Naasson, 
Luke 3 33 qui fuit Aminadab, qui fuit Admin, qui fuit Arni, qui fuit Esrom, qui fuit Phares, qui fuit Iudae, 
Luke 3 34 qui fuit Iacob, qui fuit Isaac, qui fuit Abrahae, qui fuit Thare, qui fuit Nachor, 
Luke 3 35 qui fuit Seruch, qui fuit Ragau, qui fuit Phaleg, qui fuit Heber, qui fuit Sala, 
Luke 3 36 qui fuit Cainan, qui fuit Arphaxad, qui fuit Sem, qui fuit Noe, qui fuit Lamech, 
Luke 3 37 qui fuit Mathusala, qui fuit Henoch, qui fuit Iared, qui fuit Malaleel, qui fuit Cainan, 
Luke 3 38 qui fuit Enos, qui fuit Seth, qui fuit Adam, qui fuit Dei.
Luke 4 1 Iesus autem plenus Spiritu Sancto regressus est ab Iordane et agebatur in Spiritu in deserto 
Luke 4 2 diebus quadraginta et tentabatur a Diabolo. Et nihil manducavit in diebus illis et, consummatis illis, esuriit. 
Luke 4 3 Dixit autem illi Diabolus: “ Si Filius Dei es, dic lapidi huic, ut panis fiat ”. 
Luke 4 4 Et respondit ad illum Iesus: “ Scriptum est: “Non in pane solo vivet homo” ”. 
Luke 4 5 Et sustulit illum et ostendit illi omnia regna orbis terrae in momento temporis; 
Luke 4 6 et ait ei Diabolus: “ Tibi dabo potestatem hanc universam et gloriam illorum, quia mihi tradita est, et, cui volo, do illam: 
Luke 4 7 tu ergo, si adoraveris coram me, erit tua omnis ”. 
Luke 4 8 Et respondens Iesus dixit illi: “ Scriptum est: “Dominum Deum tuum adorabis et illi soli servies” ”. 
Luke 4 9 Duxit autem illum in Ierusalem et statuit eum supra pinnam templi et dixit illi: “ Si Filius Dei es, mitte te hinc deorsum. 
Luke 4 10 Scriptum est enim: “Angelis suis mandabit de te, ut conservent te”
Luke 4 11 et: “In manibus tollent te, ne forte offendas ad lapidem pedem tuum” ”.
Luke 4 12 Et respondens Iesus ait illi: “ Dictum est: “Non tentabis Dominum Deum tuum” ”. 
Luke 4 13 Et consummata omni tentatione, Diabolus recessit ab illo usque ad tempus.
Luke 4 14 Et regressus est Iesus in virtute Spiritus in Galilaeam. Et fama exiit per universam regionem de illo. 
Luke 4 15 Et ipse docebat in synagogis eorum et magnificabatur ab omnibus.
Luke 4 16 Et venit Nazareth, ubi erat nutritus, et intravit secundum consuetudinem suam die sabbati in synagogam et surrexit legere. 
Luke 4 17 Et tradi tus est illi liber prophetae Isaiae; et ut revolvit librum, invenit locum, ubi scriptum erat:
Luke 4 18 “ Spiritus Domini super me; propter quod unxit me evangelizare pauperibus, misit me praedicare captivis remissionem et caecis visum, dimittere confractos in remissione,
Luke 4 19 praedicare annum Domini acceptum ”.
Luke 4 20 Et cum plicuisset librum, reddidit ministro et sedit; et omnium in synagoga oculi erant intendentes in eum. 
Luke 4 21 Coepit autem dicere ad illos: “ Hodie impleta est haec Scriptura in auribus vestris ”. 
Luke 4 22 Et omnes testimonium illi dabant et mirabantur in verbis gratiae, quae procedebant de ore ipsius, et dicebant: “ Nonne hic filius est Ioseph? ”. 
Luke 4 23 Et ait illis: “ Utique dicetis mihi hanc similitudinem: “Medice, cura teipsum; quanta audivimus facta in Capharnaum, fac et hic in patria tua” ”. 
Luke 4 24 Ait autem: “ Amen dico vobis: Nemo propheta acceptus est in patria sua. 
Luke 4 25 In veritate autem dico vobis: Multae viduae erant in diebus Eliae in Israel, quando clausum est caelum annis tribus et mensibus sex, cum facta est fames magna in omni terra; 
Luke 4 26 et ad nullam illarum missus est Elias nisi in Sarepta Sidoniae ad mulierem viduam. 
Luke 4 27 Et multi leprosi erant in Israel sub Eliseo propheta; et nemo eorum mundatus est nisi Naaman Syrus ”.
Luke 4 28 Et repleti sunt omnes in synagoga ira haec audientes; 
Luke 4 29 et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum. 
Luke 4 30 Ipse autem transiens per medium illorum ibat.
Luke 4 31 Et descendit in Capharnaum civitatem Galilaeae. Et docebat illos sabbatis; 
Luke 4 32 et stupebant in doctrina eius, quia in potestate erat sermo ipsius. 
Luke 4 33 Et in synagoga erat homo habens spiritum daemonii immundi; et exclamavit voce magna: 
Luke 4 34 “ Sine; quid nobis et tibi, Iesu Nazarene? Venisti perdere nos? Scio te qui sis: Sanctus Dei ”. 
Luke 4 35 Et increpavit illi Iesus dicens: “ Obmutesce et exi ab illo! ”. Et cum proiecisset illum daemonium in medium, exiit ab illo nihilque illum nocuit. 
Luke 4 36 Et factus est pavor in omnibus; et colloquebantur ad invicem dicentes: “ Quod est hoc verbum, quia in potestate et virtute imperat immundis spiritibus, et exeunt? ”. 
Luke 4 37 Et divulgabatur fama de illo in omnem locum regionis.
Luke 4 38 Surgens autem de synagoga introivit in domum Simonis. Socrus autem Simonis tenebatur magna febri; et rogaverunt illum pro ea. 
Luke 4 39 Et stans super illam imperavit febri, et dimisit illam; et continuo surgens ministrabat illis.
Luke 4 40 Cum sol autem occidisset, omnes, qui habebant infirmos variis languoribus, ducebant illos ad eum; at ille singulis manus imponens curabat eos. 
Luke 4 41 Exibant autem daemonia a multis clamantia et dicentia: “ Tu es Filius Dei ”. Et increpans non sinebat ea loqui, quia sciebant ipsum esse Christum. 
Luke 4 42 Facta autem die, egressus ibat in desertum locum; et turbae requirebant eum et venerunt usque ad ipsum et detinebant illum, ne discederet ab eis. 
Luke 4 43 Quibus ille ait: “ Et aliis civitatibus oportet me evangelizare regnum Dei, quia ideo missus sum ”. 
Luke 4 44 Et erat praedicans in synagogis Iudaeae.
Luke 5 1 Factum est autem, cum turba urgeret illum et audiret verbum Dei, et ipse stabat secus stagnum Genesareth 
Luke 5 2 et vidit duas naves stantes secus stagnum; piscatores autem descenderant de illis et lavabant retia. 
Luke 5 3 Ascendens autem in unam navem, quae erat Simonis, rogavit eum a terra reducere pusillum; et sedens docebat de navicula turbas.
Luke 5 4 Ut cessavit autem loqui, dixit ad Simonem: “ Duc in altum et laxate retia vestra in capturam ”. 
Luke 5 5 Et respondens Simon dixit: “ Praeceptor, per totam noctem laborantes nihil cepimus; in verbo autem tuo laxabo retia ”. 
Luke 5 6 Et cum hoc fecissent, concluserunt piscium multitudinem copiosam; rumpebantur autem retia eorum. 
Luke 5 7 Et annuerunt sociis, qui erant in alia navi, ut venirent et adiuvarent eos; et venerunt et impleverunt ambas naviculas, ita ut mergerentur. 
Luke 5 8 Quod cum videret Simon Petrus, procidit ad genua Iesu dicens: “ Exi a me, quia homo peccator sum, Domine ”. 
Luke 5 9 Stupor enim circumdederat eum et omnes, qui cum illo erant, in captura piscium, quos ceperant; 
Luke 5 10 similiter autem et Iacobum et Ioannem, filios Zebedaei, qui erant socii Simonis. Et ait ad Simonem Iesus: “ Noli timere; ex hoc iam homines eris capiens ”. 
Luke 5 11 Et subductis ad terram navibus, relictis omnibus, secuti sunt illum.
Luke 5 12 Et factum est, cum esset in una civitatum, et ecce vir plenus lepra; et videns Iesum et procidens in faciem rogavit eum dicens: “ Domine, si vis, potes me mundare ”. 
Luke 5 13 Et extendens manum tetigit illum dicens: “ Volo, mundare! ”; et confestim lepra discessit ab illo. 
Luke 5 14 Et ipse praecepit illi, ut nemini diceret, sed: “ Vade, ostende te sacerdoti et offer pro emundatione tua, sicut praecepit Moyses, in testimonium illis ”. 
Luke 5 15 Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis; 
Luke 5 16 ipse autem secedebat in desertis et orabat.
Luke 5 17 Et factum est, in una dierum, et ipse erat docens, et erant pharisaei sedentes et legis doctores, qui venerant ex omni castello Galilaeae et Iudaeae et Ierusalem; et virtus Domini erat ei ad sanandum. 
Luke 5 18 Et ecce viri portantes in lecto hominem, qui erat paralyticus, et quaerebant eum inferre et ponere ante eum. 
Luke 5 19 Et non invenientes qua parte illum inferrent prae turba, ascenderunt supra tectum et per tegulas summiserunt illum cum lectulo in medium ante Iesum. 
Luke 5 20 Quorum fidem ut vidit, dixit: “ Homo, remittuntur tibi peccata tua ”. 
Luke 5 21 Et coeperunt cogitare scribae et pharisaei dicentes: “ Quis est hic, qui loquitur blasphemias? Quis potest dimittere peccata nisi solus Deus? ”. 
Luke 5 22 Ut cognovit autem Iesus cogitationes eorum, respondens dixit ad illos: “ Quid cogitatis in cordibus vestris? 
Luke 5 23 Quid est facilius, dicere: “Dimittuntur tibi peccata tua”, an dicere: “Surge et ambula”? 
Luke 5 24 Ut autem sciatis quia Filius hominis potestatem habet in terra dimittere peccata — ait paralytico - : Tibi dico: Surge, tolle lectulum tuum et vade in domum tuam ”. 
Luke 5 25 Et confestim surgens coram illis tulit, in quo iacebat, et abiit in domum suam magnificans Deum. 
Luke 5 26 Et stupor apprehendit omnes, et magnificabant Deum; et repleti sunt timore dicentes: “ Vidimus mirabilia hodie ”.
Luke 5 27 Et post haec exiit et vidit publicanum nomine Levi sedentem ad teloneum et ait illi: “ Sequere me ”. 
Luke 5 28 Et relictis omnibus, surgens secutus est eum. 
Luke 5 29 Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes. 
Luke 5 30 Et murmurabant pharisaei et scribae eorum adversus discipulos eius dicentes: “ Quare cum publicanis et peccatoribus manducatis et bibitis? ”. 
Luke 5 31 Et respondens Iesus dixit ad illos: “ Non egent, qui sani sunt, medico, sed qui male habent. 
Luke 5 32 Non veni vocare iustos sed peccatores in paenitentiam ”.
Luke 5 33 At illi dixerunt ad eum: “ Discipuli Ioannis ieiunant frequenter et obsecrationes faciunt, similiter et pharisaeorum; tui autem edunt et bibunt ”. 
Luke 5 34 Quibus Iesus ait: “ Numquid potestis convivas nuptiarum, dum cum illis est sponsus, facere ieiunare? 
Luke 5 35 Venient autem dies; et cum ablatus fuerit ab illis sponsus, tunc ieiunabunt in illis diebus ”. 
Luke 5 36 Dicebat autem et similitudinem ad illos: “ Nemo abscindit commissuram a vestimento novo et immittit in vestimentum vetus; alioquin et novum rumpet, et veteri non conveniet commissura a novo. 
Luke 5 37 Et nemo mittit vinum novum in utres veteres; alioquin rumpet vinum novum utres et ipsum effundetur, et utres peribunt; 
Luke 5 38 sed vinum novum in utres novos mittendum est. 
Luke 5 39 Et nemo bibens vetus vult novum; dicit enim: “Vetus melius est!” ”.
Luke 6 1 Factum est autem in sabbato, cum transiret per sata, et velle bant discipuli eius spicas et manducabant confricantes manibus. 
Luke 6 2 Quidam autem pharisaeorum dixerunt: “ Quid facitis, quod non licet in sabbatis? ”. 
Luke 6 3 Et respondens Iesus ad eos dixit: “ Nec hoc legistis, quod fecit David, cum esurisset ipse et qui cum eo erant? 
Luke 6 4 Quomodo intravit in domum Dei et panes propositionis sumpsit et manducavit et dedit his, qui cum ipso erant, quos non licet manducare nisi tantum sacerdotibus? ”. 
Luke 6 5 Et dicebat illis: “ Dominus est sabbati Filius hominis ”.
Luke 6 6 Factum est autem in alio sabbato, ut intraret in synagogam et doceret; et erat ibi homo, et manus eius dextra erat arida. 
Luke 6 7 Observabant autem illum scribae et pharisaei, si sabbato curaret, ut invenirent accusare illum. 
Luke 6 8 Ipse vero sciebat cogitationes eorum et ait homini, qui habebat manum aridam: “ Surge et sta in medium ”. Et surgens stetit. 
Luke 6 9 Ait autem ad illos Iesus: “ Interrogo vos, si licet sabbato bene facere an male; animam salvam facere an perdere? ”. 
Luke 6 10 Et circumspectis omnibus illis, dixit illi: “ Extende manum tuam ”. Et fecit; et restituta est manus eius. 
Luke 6 11 Ipsi autem repleti sunt insipientia et colloquebantur ad invicem quidnam facerent Iesu.
Luke 6 12 Factum est autem in illis diebus, exiit in montem orare et erat pernoctans in oratione Dei. 
Luke 6 13 Et cum dies factus esset, vocavit discipulos suos et elegit Duodecim ex ipsis, quos et apostolos nominavit: 
Luke 6 14 Simonem, quem et cognominavit Petrum, et Andream fratrem eius et Iacobum et Ioannem et Philippum et Bartholomaeum 
Luke 6 15 et Matthaeum et Thomam et Iacobum Alphaei et Simonem, qui vocatur Zelotes, 
Luke 6 16 et Iudam Iacobi et Iudam Iscarioth, qui fuit proditor.
Luke 6 17 Et descendens cum illis stetit in loco campestri, et turba multa discipulorum eius, et multitudo copiosa plebis ab omni Iudaea et Ierusalem et maritima Tyri et Sidonis, 
Luke 6 18 qui venerunt, ut audirent eum et sanarentur a languoribus suis; et, qui vexabantur a spiritibus immundis, curabantur. 
Luke 6 19 Et omnis turba quaerebant eum tangere, quia virtus de illo exibat et sanabat omnes.
Luke 6 20 Et ipse, elevatis oculis suis in discipulos suos, dicebat: “ Beati pauperes, quia vestrum est regnum Dei.
Luke 6 21 Beati, qui nunc esuritis, quia saturabimini. Beati, qui nunc fletis, quia ridebitis.
Luke 6 22 Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis. 
Luke 6 23 Gaudete in illa die et exsultate, ecce enim merces vestra multa in caelo; secundum haec enim faciebant prophetis patres eorum.
Luke 6 24 Verumtamen vae vobis divitibus, quia habetis consolationem vestram!
Luke 6 25 Vae vobis, qui saturati estis nunc, quia esurietis! Vae vobis, qui ridetis nunc, quia lugebitis et flebitis!
Luke 6 26 Vae, cum bene vobis dixerint omnes homines! Secundum haec enim faciebant pseudoprophetis patres eorum.
Luke 6 27 Sed vobis dico, qui auditis: Diligite inimicos vestros, bene facite his, qui vos oderunt; 
Luke 6 28 benedicite male dicentibus vobis, orate pro calumniantibus vos. 
Luke 6 29 Ei, qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere. 
Luke 6 30 Omni petenti te tribue; et ab eo, qui aufert, quae tua sunt, ne repetas. 
Luke 6 31 Et prout vultis, ut faciant vobis homines, facite illis similiter. 
Luke 6 32 Et si diligitis eos, qui vos diligunt, quae vobis est gratia? Nam et peccatores diligentes se diligunt. 
Luke 6 33 Et si bene feceritis his, qui vobis bene faciunt, quae vobis est gratia? Si quidem et peccatores idem faciunt. 
Luke 6 34 Et si mutuum dederitis his, a quibus speratis recipere, quae vobis gratia est? Nam et peccatores peccatoribus fenerantur, ut recipiant aequalia.
Luke 6 35 Verumtamen diligite inimicos vestros et bene facite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos. 
Luke 6 36 Estote misericordes, sicut et Pater vester misericors est. 
Luke 6 37 Et nolite iudicare et non iudicabimini; et nolite condemnare et non condemnabimini. Dimittite et dimittemini; 
Luke 6 38 date, et dabitur vobis: mensuram bonam, confertam, coagitatam, supereffluentem dabunt in sinum vestrum; eadem quippe mensura, qua mensi fueritis, remetietur vobis ”.
Luke 6 39 Dixit autem illis et similitudinem: “ Numquid potest caecus caecum ducere? Nonne ambo in foveam cadent?
Luke 6 40 Non est discipulus super magistrum; perfectus autem omnis erit sicut magister eius.
Luke 6 41 Quid autem vides festucam in oculo fratris tui, trabem autem, quae in oculo tuo est, non consideras? 
Luke 6 42 Quomodo potes dicere fratri tuo: “Frater, sine eiciam festucam, quae est in oculo tuo”, ipse in oculo tuo trabem non videns? Hypocrita, eice primum trabem de oculo tuo et tunc perspicies, ut educas festucam, quae est in oculo fratris tui.
Luke 6 43 Non est enim arbor bona faciens fructum malum, neque iterum arbor mala faciens fructum bonum. 
Luke 6 44 Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam. 
Luke 6 45 Bonus homo de bono thesauro cordis profert bonum, et malus homo de malo profert malum: ex abundantia enim cordis os eius loquitur.
Luke 6 46 Quid autem vocatis me: “Domine, Domine”, et non facitis, quae dico? 
Luke 6 47 Omnis, qui venit ad me et audit sermones meos et facit eos, ostendam vobis cui similis sit: 
Luke 6 48 similis est homini aedificanti domum, qui fodit in altum et posuit fundamentum supra petram; inundatione autem facta, illisum est flumen domui illi et non potuit eam movere; bene enim aedificata erat. 
Luke 6 49 Qui autem audivit et non fecit, similis est homini aedificanti domum suam supra terram sine fundamento; in quam illisus est fluvius, et continuo cecidit, et facta est ruina domus illius magna ”.
Luke 7 1 Cum autem implesset omnia verba sua in aures plebis, intra vit Capharnaum. 
Luke 7 2 Centurionis autem cuiusdam servus male habens erat moriturus, qui illi erat pretiosus. 
Luke 7 3 Et cum audisset de Iesu, misit ad eum seniores Iudaeorum rogans eum, ut veniret et salvaret servum eius. 
Luke 7 4 At illi cum venissent ad Iesum, rogabant eum sollicite dicentes: “ Dignus est, ut hoc illi praestes: 
Luke 7 5 diligit enim gentem nostram et synagogam ipse aedificavit nobis ”. 
Luke 7 6 Iesus autem ibat cum illis. At cum iam non longe esset a domo, misit centurio amicos dicens ei: “ Domine, noli vexari; non enim dignus sum, ut sub tectum meum intres, 
Luke 7 7 propter quod et meipsum non sum dignum arbitratus, ut venirem ad te; sed dic verbo, et sanetur puer meus. 
Luke 7 8 Nam et ego homo sum sub potestate constitutus, habens sub me milites, et dico huic: “Vade”, et vadit; et alii: “Veni”, et venit; et servo meo: “Fac hoc”, et facit ”. 
Luke 7 9 Quo audito, Iesus miratus est eum et conversus sequentibus se turbis dixit: “ Dico vobis, nec in Israel tantam fidem inveni! ”. 
Luke 7 10 Et reversi, qui missi fuerant, domum, invenerunt servum sanum.
Luke 7 11 Et factum est, deinceps ivit in civitatem, quae vocatur Naim, et ibant cum illo discipuli eius et turba copiosa. 
Luke 7 12 Cum autem appropinquaret portae civitatis, et ecce defunctus efferebatur filius unicus matri suae; et haec vidua erat, et turba civitatis multa cum illa. 
Luke 7 13 Quam cum vidisset Dominus, misericordia motus super ea dixit illi: “ Noli flere! ”. 
Luke 7 14 Et accessit et tetigit loculum; hi autem, qui portabant, steterunt. Et ait: “ Adulescens, tibi dico: Surge! ”. 
Luke 7 15 Et resedit, qui erat mortuus, et coepit loqui; et dedit illum matri suae. 
Luke 7 16 Accepit autem omnes timor, et magnificabant Deum dicentes: “ Propheta magnus surrexit in nobis ” et: “ Deus visitavit plebem suam ”. 
Luke 7 17 Et exiit hic sermo in universam Iudaeam de eo et omnem circa regionem.
Luke 7 18 Et nuntiaverunt Ioanni discipuli eius de omnibus his. 
Luke 7 19 Et convocavit duos de discipulis suis Ioannes et misit ad Dominum dicens: “ Tu es qui venturus es, an alium exspectamus? ”. 
Luke 7 20 Cum autem venissent ad eum viri, dixerunt: “ Ioannes Baptista misit nos ad te dicens: “Tu es qui venturus es, an alium exspectamus?” ”. 
Luke 7 21 In ipsa hora curavit multos a languoribus et plagis et spiritibus malis et caecis multis donavit visum. 
Luke 7 22 Et respondens dixit illis: “ Euntes nuntiate Ioanni, quae vidistis et audistis: caeci vident, claudi ambulant, leprosi mundantur et surdi audiunt, mortui resurgunt, pauperes evangelizantur; 
Luke 7 23 et beatus est, quicumque non fuerit scandalizatus in me ”.
Luke 7 24 Et cum discessissent nuntii Ioannis, coepit dicere de Ioanne ad turbas: “ Quid existis in desertum videre? Arundinem vento moveri? 
Luke 7 25 Sed quid existis videre? Hominem mollibus vestimentis indutum? Ecce, qui in veste pretiosa sunt et deliciis, in domibus regum sunt. 
Luke 7 26 Sed quid existis videre? Prophetam? Utique, dico vobis, et plus quam prophetam. 
Luke 7 27 Hic est, de quo scriptum est: “Ecce mitto angelum meum ante faciem tuam, qui praeparabit viam tuam ante te”.
Luke 7 28 Dico vobis: Maior inter natos mulierum Ioanne nemo est; qui autem minor est in regno Dei, maior est illo. 
Luke 7 29 Et omnis populus audiens et publicani iustificaverunt Deum, baptizati baptismo Ioannis; 
Luke 7 30 pharisaei autem et legis periti consilium Dei spreverunt in semetipsos, non baptizati ab eo.
Luke 7 31 Cui ergo similes dicam homines generationis huius, et cui similes sunt? 
Luke 7 32 Similes sunt pueris sedentibus in foro et loquentibus ad invicem, quod dicit: “Cantavimus vobis tibiis, et non saltastis; lamentavimus, et non plorastis!”.
Luke 7 33 Venit enim Ioannes Baptista neque manducans panem neque bibens vinum, et dicitis: “Daemonium habet!”; 
Luke 7 34 venit Filius hominis manducans et bibens, et dicitis: “Ecce homo devorator et bibens vinum, amicus publicanorum et peccatorum!”. 
Luke 7 35 Et iustificata est sapientia ab omnibus filiis suis ”.
Luke 7 36 Rogabat autem illum quidam de pharisaeis, ut manducaret cum illo; et ingressus domum pharisaei discubuit. 
Luke 7 37 Et ecce mulier, quae erat in civitate peccatrix, ut cognovit quod accubuit in domo pharisaei, attulit alabastrum unguenti; 
Luke 7 38 et stans retro secus pedes eius flens lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.
Luke 7 39 Videns autem pharisaeus, qui vocaverat eum, ait intra se dicens: “ Hic si esset propheta, sciret utique quae et qualis mulier, quae tangit eum, quia peccatrix est ”. 
Luke 7 40 Et respondens Iesus dixit ad illum: “ Simon, habeo tibi aliquid dicere ”. At ille ait: “ Magister, dic ”. 
Luke 7 41 “ Duo debitores erant cuidam feneratori: unus debebat denarios quingentos, alius quinquaginta. 
Luke 7 42 Non habentibus illis, unde redderent, donavit utrisque. Quis ergo eorum plus diliget eum? ”. 
Luke 7 43 Respondens Simon dixit: “ Aestimo quia is, cui plus donavit ”. At ille dixit ei: “ Recte iudicasti ”. 
Luke 7 44 Et conversus ad mulierem, dixit Simoni: “ Vides hanc mulierem? Intravi in domum tuam: aquam pedibus meis non dedisti; haec autem lacrimis rigavit pedes meos et capillis suis tersit. 
Luke 7 45 Osculum mihi non dedisti; haec autem, ex quo intravi, non cessavit osculari pedes meos. 
Luke 7 46 Oleo caput meum non unxisti; haec autem unguento unxit pedes meos. 
Luke 7 47 Propter quod dico tibi: Remissa sunt peccata eius multa, quoniam dilexit multum; cui autem minus dimittitur, minus diligit ”. 
Luke 7 48 Dixit autem ad illam: “ Remissa sunt peccata tua ”. 
Luke 7 49 Et coeperunt, qui simul accumbebant, dicere intra se: “ Quis est hic, qui etiam peccata dimittit?”. 
Luke 7 50 Dixit autem ad mulierem: “ Fides tua te salvam fecit; vade in pace! ”.
Luke 8 1 Et factum est deinceps, et ipse iter faciebat per civitatem et ca stellum praedicans et evangelizans regnum Dei; et Duodecim cum illo 
Luke 8 2 et mulieres aliquae, quae erant curatae ab spiritibus malignis et infirmitatibus: Maria, quae vocatur Magdalene, de qua daemonia septem exierant, 
Luke 8 3 et Ioanna uxor Chuza, procuratoris Herodis, et Susanna et aliae multae, quae ministrabant eis de facultatibus suis.
Luke 8 4 Cum autem turba plurima conveniret, et de singulis civitatibus properarent ad eum, dixit per similitudinem: 
Luke 8 5 “ Exiit, qui seminat, seminare semen suum. Et dum seminat ipse, aliud cecidit secus viam et conculcatum est, et volucres caeli comederunt illud. 
Luke 8 6 Et aliud cecidit super petram et natum aruit, quia non habebat umorem. 
Luke 8 7 Et aliud cecidit inter spinas, et simul exortae spinae suffocaverunt illud. 
Luke 8 8 Et aliud cecidit in terram bonam et ortum fecit fructum centuplum ”. Haec dicens clamabat: “ Qui habet aures audiendi, audiat ”.
Luke 8 9 Interrogabant autem eum discipuli eius, quae esset haec parabola. 
Luke 8 10 Quibus ipse dixit: “ Vobis datum est nosse mysteria regni Dei, ceteris autem in parabolis, ut videntes non videant et audientes non intellegant.
Luke 8 11 Est autem haec parabola: Semen est verbum Dei. 
Luke 8 12 Qui autem secus viam, sunt qui audiunt; deinde venit Diabolus et tollit verbum de corde eorum, ne credentes salvi fiant. 
Luke 8 13 Qui autem supra petram: qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt. 
Luke 8 14 Quod autem in spinis cecidit: hi sunt, qui audierunt et a sollicitudinibus et divitiis et voluptatibus vitae euntes suffocantur et non referunt fructum. 
Luke 8 15 Quod autem in bonam terram: hi sunt, qui in corde bono et optimo audientes verbum retinent et fructum afferunt in patientia.
Luke 8 16 Nemo autem lucernam accendens operit eam vaso aut subtus lectum ponit, sed supra candelabrum ponit, ut intrantes videant lumen. 
Luke 8 17 Non enim est occultum, quod non manifestetur, nec absconditum, quod non cognoscatur et in palam veniat. 
Luke 8 18 Videte ergo quomodo audiatis: qui enim habet, dabitur illi; et, quicumque non habet, etiam quod putat se habere, auferetur ab illo ”.
Luke 8 19 Venerunt autem ad illum mater et fratres eius, et non poterant adire ad eum prae turba. 
Luke 8 20 Et nuntiatum est illi: “ Mater tua et fratres tui stant foris volentes te videre ”. 
Luke 8 21 Qui respondens dixit ad eos: “ Mater mea et fratres mei hi sunt, qui verbum Dei audiunt et faciunt ”.
Luke 8 22 Factum est autem in una dierum, et ipse ascendit in navem et discipuli eius, et ait ad illos: “ Transfretemus trans stagnum ”. Et ascenderunt. 
Luke 8 23 Navigantibus autem illis, obdormivit. Et descendit procella venti in stagnum, et complebantur et periclitabantur. 
Luke 8 24 Accedentes autem suscitaverunt eum dicentes: “ Praeceptor, praeceptor, perimus! ”. At ille surgens increpavit ventum et tempestatem aquae, et cessaverunt, et facta est tranquillitas. 
Luke 8 25 Dixit autem illis: “ Ubi est fides vestra? ”. Qui timentes mirati sunt dicentes ad invicem: “ Quis putas hic est, quia et ventis imperat et aquae, et oboediunt ei? ”.
Luke 8 26 Enavigaverunt autem ad regionem Gergesenorum, quae est contra Galilaeam. 
Luke 8 27 Et cum egressus esset ad terram, occurrit illi vir quidam de civitate, qui habebat daemonia et iam tempore multo vestimento non induebatur neque in domo manebat sed in monumentis. 
Luke 8 28 Is ut vidit Iesum, exclamans procidit ante illum et voce magna dixit: “ Quid mihi et tibi est, Iesu, Fili Dei Altissimi? Obsecro te, ne me torqueas ”. 
Luke 8 29 Praecipiebat enim spiritui immundo, ut exiret ab homine. Multis enim temporibus arripiebat illum, vinciebatur catenis et compedibus custoditus; et ruptis vinculis, agebatur a daemonio in deserta. 
Luke 8 30 Interrogavit autem illum Iesus dicens: “ Quod tibi nomen est? ”. At ille dixit: “ Legio ”, quia intraverunt daemonia multa in eum. 
Luke 8 31 Et rogabant eum, ne imperaret illis, ut in abyssum irent.
Luke 8 32 Erat autem ibi grex porcorum multorum pascentium in monte; et rogaverunt eum, ut permitteret eis in illos ingredi. Et permisit illis. 
Luke 8 33 Exierunt ergo daemonia ab homine et intraverunt in porcos, et impetu abiit grex per praeceps in stagnum et suffocatus est. 
Luke 8 34 Quod ut viderunt factum, qui pascebant, fugerunt et nuntiaverunt in civitatem et in villas. 
Luke 8 35 Exierunt autem videre, quod factum est, et venerunt ad Iesum et invenerunt hominem sedentem, a quo daemonia exierant, vestitum ac sana mente ad pedes Iesu et timuerunt. 
Luke 8 36 Nuntiaverunt autem illis hi, qui viderant, quomodo sanus factus esset, qui a daemonio vexabatur. 
Luke 8 37 Et rogaverunt illum omnis multitudo regionis Gergesenorum, ut discederet ab ipsis, quia timore magno tenebantur. Ipse autem ascendens navem reversus est. 
Luke 8 38 Et rogabat illum vir, a quo daemonia exierant, ut cum eo esset. Dimisit autem eum dicens: 
Luke 8 39 “ Redi domum tuam et narra quanta tibi fecit Deus ”. Et abiit per universam civitatem praedicans quanta illi fecisset Iesus.
Luke 8 40 Cum autem rediret Iesus, excepit illum turba; erant enim omnes exspectantes eum. 
Luke 8 41 Et ecce venit vir, cui nomen Iairus, et ipse princeps synagogae erat, et cecidit ad pedes Iesu rogans eum, ut intraret in domum eius, 
Luke 8 42 quia filia unica erat illi fere annorum duodecim, et haec moriebatur. Et dum iret, a turbis comprimebatur. 
Luke 8 43 Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam nec ab ullo potuit curari; 
Luke 8 44 accessit retro et tetigit fimbriam vestimenti eius, et confestim stetit fluxus sanguinis eius. 
Luke 8 45 Et ait Iesus: “ Quis est, qui me tetigit? ”. Negantibus autem omnibus, dixit Petrus: “ Praeceptor, turbae te comprimunt et affligunt ”. 
Luke 8 46 At dixit Iesus: “ Tetigit me aliquis; nam et ego novi virtutem de me exisse ”. 
Luke 8 47 Videns autem mulier quia non latuit, tremens venit et procidit ante eum et ob quam causam tetigerit eum indicavit coram omni populo et quemadmodum confestim sanata sit. 
Luke 8 48 At ipse dixit illi: “ Filia, fides tua te salvam fecit. Vade in pace ”.
Luke 8 49 Adhuc illo loquente, venit quidam e domo principis synagogae dicens: “ Mortua est filia tua; noli amplius vexare magistrum ”. 
Luke 8 50 Iesus autem, audito hoc verbo, respondit ei: “ Noli timere; crede tantum, et salva erit ”. 
Luke 8 51 Et cum venisset domum, non permisit intrare secum quemquam nisi Petrum et Ioannem et Iacobum et patrem puellae et matrem. 
Luke 8 52 Flebant autem omnes et plangebant illam. At ille dixit: “ Nolite flere; non est enim mortua, sed dormit ”. 
Luke 8 53 Et deridebant eum scientes quia mortua esset. 
Luke 8 54 Ipse autem tenens manum eius clamavit dicens: “ Puella, surge! ”. 
Luke 8 55 Et reversus est spiritus eius, et surrexit continuo; et iussit illi dari manducare. 
Luke 8 56 Et stupuerunt parentes eius, quibus praecepit, ne alicui dicerent, quod factum erat.
Luke 9 1 Convocatis autem Duodecim, dedit illis virtutem et potesta tem super omnia daemonia, et ut languores curarent, 
Luke 9 2 et misit illos praedicare regnum Dei et sanare infirmos; 
Luke 9 3 et ait ad illos: “ Nihil tuleritis in via, neque virgam neque peram neque panem neque pecuniam, neque duas tunicas habeatis. 
Luke 9 4 Et in quamcumque domum intraveritis, ibi manete et inde exite. 
Luke 9 5 Et quicumque non receperint vos, exeuntes de civitate illa pulverem pedum vestrorum excutite in testimonium supra illos ”. 
Luke 9 6 Egressi autem circumibant per castella evangelizantes et curantes ubique.
Luke 9 7 Audivit autem Herodes tetrarcha omnia, quae fiebant, et haesitabat, eo quod diceretur a quibusdam: “ Ioannes surrexit a mortuis ”; 
Luke 9 8 a quibusdam vero: “ Elias apparuit ”; ab aliis autem: “ Propheta unus de antiquis surrexit ”. 
Luke 9 9 Et ait Herodes: “ Ioannem ego decollavi; quis autem est iste, de quo audio ego talia? ”. Et quaerebat videre eum. 
Luke 9 10 Et reversi apostoli narraverunt illi, quaecumque fecerunt. Et assumptis illis, secessit seorsum ad civitatem, quae vocatur Bethsaida. 
Luke 9 11 Quod cum cognovissent turbae, secutae sunt illum. Et excepit illos et loquebatur illis de regno Dei et eos, qui cura indigebant, sanabat. 
Luke 9 12 Dies autem coeperat declinare; et accedentes Duodecim dixerunt illi: “ Dimitte turbam, ut euntes in castella villasque, quae circa sunt, divertant et inveniant escas, quia hic in loco deserto sumus ”. 
Luke 9 13 Ait autem ad illos: “ Vos date illis manducare ”. At illi dixerunt: “ Non sunt nobis plus quam quinque panes et duo pisces, nisi forte nos eamus et emamus in omnem hanc turbam escas ”. 
Luke 9 14 Erant enim fere viri quinque milia. Ait autem ad discipulos suos: “ Facite illos discumbere per convivia ad quinquagenos ”. 
Luke 9 15 Et ita fecerunt et discumbere fecerunt omnes. 
Luke 9 16 Acceptis autem quinque panibus et duobus piscibus, respexit in caelum et benedixit illis et fregit et dabat discipulis suis, ut ponerent ante turbam. 
Luke 9 17 Et manducaverunt et saturati sunt omnes; et sublatum est, quod superfuit illis, fragmentorum cophini duodecim.
Luke 9 18 Et factum est, cum solus esset orans, erant cum illo discipuli, et interrogavit illos dicens: “ Quem me dicunt esse turbae? ”. 
Luke 9 19 At illi responderunt et dixerunt: “ Ioannem Baptistam, alii autem Eliam, alii vero: Propheta unus de prioribus surrexit ”. 
Luke 9 20 Dixit autem illis: “ Vos autem quem me esse dicitis? ”. Respondens Petrus dixit: “ Christum Dei ”. 
Luke 9 21 At ille increpans illos praecepit, ne cui dicerent hoc, 
Luke 9 22 dicens: “ Oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere ”.
Luke 9 23 Dicebat autem ad omnes: “ Si quis vult post me venire, abneget semetipsum et tollat crucem suam cotidie et sequatur me. 
Luke 9 24 Qui enim voluerit animam suam salvam facere, perdet illam; qui autem perdiderit animam suam propter me, hic salvam faciet illam. 
Luke 9 25 Quid enim proficit homo, si lucretur universum mundum, se autem ipsum perdat vel detrimentum sui faciat? 
Luke 9 26 Nam qui me erubuerit et meos sermones, hunc Filius hominis erubescet, cum venerit in gloria sua et Patris et sanctorum angelorum. 
Luke 9 27 Dico autem vobis vere: Sunt aliqui hic stantes, qui non gustabunt mortem, donec videant regnum Dei ”.
Luke 9 28 Factum est autem post haec verba fere dies octo, et assumpsit Petrum et Ioannem et Iacobum et ascendit in montem, ut oraret. 
Luke 9 29 Et facta est, dum oraret, species vultus eius altera, et vestitus eius albus, refulgens. 
Luke 9 30 Et ecce duo viri loquebantur cum illo, et erant Moyses et Elias, 
Luke 9 31 qui visi in gloria dicebant exodum eius, quam completurus erat in Ierusalem. 
Luke 9 32 Petrus vero et qui cum illo gravati erant somno; et evigilantes viderunt gloriam eius et duos viros, qui stabant cum illo. 
Luke 9 33 Et factum est, cum discederent ab illo, ait Petrus ad Iesum: “ Praeceptor, bonum est nos hic esse; et faciamus tria tabernacula: unum tibi et unum Moysi et unum Eliae ”, nesciens quid diceret. 
Luke 9 34 Haec autem illo loquente, facta est nubes et obumbravit eos; et timuerunt intrantibus illis in nubem. 
Luke 9 35 Et vox facta est de nube dicens: “ Hic est Filius meus electus; ipsum audite ”. 
Luke 9 36 Et dum fieret vox, inventus est Iesus solus. Et ipsi tacuerunt et nemini dixerunt in illis diebus quidquam ex his, quae viderant.
Luke 9 37 Factum est autem in sequenti die, descendentibus illis de monte, occurrit illi turba multa. 
Luke 9 38 Et ecce vir de turba exclamavit dicens: “ Magister, obsecro te, respice in filium meum, quia unicus est mihi; 
Luke 9 39 et ecce spiritus apprehendit illum, et subito clamat, et dissipat eum cum spuma et vix discedit ab eo dilanians eum; 
Luke 9 40 et rogavi discipulos tuos, ut eicerent illum, et non potuerunt ”. 
Luke 9 41 Respondens autem Iesus dixit: “ O generatio infidelis et perversa, usquequo ero apud vos et patiar vos? Adduc huc filium tuum ”. 
Luke 9 42 Et cum accederet, elisit illum daemonium et dissipavit. Et increpavit Iesus spiritum immundum et sanavit puerum et reddidit illum patri eius. 
Luke 9 43 Stupebant autem omnes in magnitudine Dei. Omnibusque mirantibus in omnibus, quae faciebat, dixit ad discipulos suos: 
Luke 9 44 “ Ponite vos in auribus vestris sermones istos: Filius enim hominis futurum est ut tradatur in manus hominum ”. 
Luke 9 45 At illi ignorabant verbum istud, et erat velatum ante eos, ut non sentirent illud, et time bant interrogare eum de hoc verbo. 
Luke 9 46 Intravit autem cogitatio in eos, quis eorum maior esset. 
Luke 9 47 At Iesus sciens cogitationem cordis illorum, apprehendens puerum statuit eum secus se 
Luke 9 48 et ait illis: “ Quicumque susceperit puerum istum in nomine meo, me recipit; et, quicumque me receperit, recipit eum, qui me misit; nam qui minor est inter omnes vos, hic maior est ”.
Luke 9 49 Respondens autem Ioannes dixit: “ Praeceptor, vidimus quendam in nomine tuo eicientem daemonia et prohibuimus eum, quia non sequitur nobiscum ”. 
Luke 9 50 Et ait ad illum Iesus: “ Nolite prohibere; qui enim non est adversus vos, pro vobis est ”.
Luke 9 51 Factum est autem, dum complerentur dies assumptionis eius, et ipse faciem suam firmavit, ut iret Ierusalem, 
Luke 9 52 et misit nuntios ante conspectum suum. Et euntes intraverunt in castellum Samaritanorum, ut pararent illi. 
Luke 9 53 Et non receperunt eum, quia facies eius erat euntis Ierusalem. 
Luke 9 54 Cum vidissent autem discipuli Iacobus et Ioannes, dixerunt: “ Domine, vis dicamus, ut ignis descendat de caelo et consumat illos? ”. 
Luke 9 55 Et conversus increpavit illos. 
Luke 9 56 Et ierunt in aliud castellum.
Luke 9 57 Et euntibus illis in via, dixit quidam ad illum: “ Sequar te, quocumque ieris ”. 
Luke 9 58 Et ait illi Iesus: “ Vulpes foveas habent, et volucres caeli nidos, Filius autem hominis non habet, ubi caput reclinet ”. 
Luke 9 59 Ait autem ad alterum: “ Sequere me ”. Ille autem dixit: “ Domine, permitte mihi primum ire et sepelire patrem meum ”. 
Luke 9 60 Dixitque ei Iesus: “ Sine, ut mortui sepeliant mortuos suos; tu autem vade, annuntia regnum Dei ”. 
Luke 9 61 Et ait alter: “ Sequar te, Domine, sed primum permitte mihi renuntiare his, qui domi sunt ”. 
Luke 9 62 Ait ad illum Iesus: “ Nemo mittens manum suam in aratrum et aspiciens retro, aptus est regno Dei ”.
Luke 10 1 Post haec autem designavit Dominus alios septuaginta duos et misit illos binos ante faciem suam in omnem civitatem et locum, quo erat ipse venturus. 
Luke 10 2 Et dicebat illis: “ Messis quidem multa, operarii autem pauci; rogate ergo Dominum messis, ut mittat operarios in messem suam. 
Luke 10 3 Ite; ecce ego mitto vos sicut agnos inter lupos. 
Luke 10 4 Nolite portare sacculum neque peram neque calceamenta et neminem per viam salutaveritis. 
Luke 10 5 In quamcumque domum intraveritis, primum dicite: “Pax huic domui”. 
Luke 10 6 Et si ibi fuerit filius pacis, requiescet super illam pax vestra; sin autem, ad vos revertetur. 
Luke 10 7 In eadem autem domo manete edentes et bibentes, quae apud illos sunt: dignus enim est operarius mercede sua. Nolite transire de domo in domum. 
Luke 10 8 Et in quamcumque civitatem intraveritis, et susceperint vos, manducate, quae apponuntur vobis, 
Luke 10 9 et curate infirmos, qui in illa sunt, et dicite illis: “Appropinquavit in vos regnum Dei”. 
Luke 10 10 In quamcumque civitatem intraveritis, et non receperint vos, exeuntes in plateas eius dicite: 
Luke 10 11 “Etiam pulverem, qui adhaesit nobis ad pedes de civitate vestra, extergimus in vos; tamen hoc scitote, quia appropinquavit regnum Dei”. 
Luke 10 12 Dico vobis quia Sodomis in die illa remissius erit quam illi civitati. 
Luke 10 13 Vae tibi, Chorazin! Vae tibi, Bethsaida! Quia si in Tyro et Sidone factae fuissent virtutes, quae in vobis factae sunt, olim in cilicio et cinere sedentes paeniterent. 
Luke 10 14 Verumtamen Tyro et Sidoni remissius erit in iudicio quam vobis.
Luke 10 15 Et tu, Capharnaum, numquid usque in caelum exaltaberis? Usque ad infernum demergeris!
Luke 10 16 Qui vos audit, me audit; et, qui vos spernit, me spernit; qui autem me spernit, spernit eum, qui me misit ”.
Luke 10 17 Reversi sunt autem septuaginta duo cum gaudio dicentes: “ Domine, etiam daemonia subiciuntur nobis in nomine tuo! ”. 
Luke 10 18 Et ait illis: “ Videbam Satanam sicut fulgur de caelo cadentem. 
Luke 10 19 Ecce dedi vobis potestatem calcandi supra serpentes et scorpiones et supra omnem virtutem inimici; et nihil vobis nocebit. 
Luke 10 20 Verumtamen in hoc nolite gaudere, quia spiritus vobis subiciuntur; gaudete autem quod nomina vestra scripta sunt in caelis ”.
Luke 10 21 In ipsa hora exsultavit Spiritu Sancto et dixit: “ Confiteor tibi, Pater, Domine caeli et terrae, quod abscondisti haec a sapientibus et prudentibus et revelasti ea parvulis; etiam, Pater, quia sic placuit ante te. 
Luke 10 22 Omnia mihi tradita sunt a Patre meo; et nemo scit qui sit Filius, nisi Pater, et qui sit Pater, nisi Filius et cui voluerit Filius revelare ”.
Luke 10 23 Et conversus ad discipulos seorsum dixit: “ Beati oculi, qui vident, quae videtis. 
Luke 10 24 Dico enim vobis: Multi prophetae et reges voluerunt videre, quae vos videtis, et non viderunt, et audire, quae auditis, et non audierunt ”.
Luke 10 25 Et ecce quidam legis peritus surrexit tentans illum dicens: “ Magister, quid faciendo vitam aeternam possidebo? ”. 
Luke 10 26 At ille dixit ad eum: “ In Lege quid scriptum est? Quomodo legis? ”. 
Luke 10 27 Ille autem respondens dixit: “ Diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut teipsum ”. 
Luke 10 28 Dixitque illi: “ Recte respondisti; hoc fac et vives ”. 
Luke 10 29 Ille autem, volens iustificare seipsum, dixit ad Iesum: “ Et quis est meus proximus? ”.
Luke 10 30 Suscipiens autem Iesus dixit: “ Homo quidam descendebat ab Ierusalem in Iericho et incidit in latrones, qui etiam despoliaverunt eum et, plagis impositis, abierunt, semivivo relicto. 
Luke 10 31 Accidit autem, ut sacerdos quidam descenderet eadem via et, viso illo, praeterivit; 
Luke 10 32 similiter et Levita, cum esset secus locum et videret eum, pertransiit. 
Luke 10 33 Samaritanus autem quidam iter faciens, venit secus eum et videns eum misericordia motus est, 
Luke 10 34 et appropians alligavit vulnera eius infundens oleum et vinum; et imponens illum in iumentum suum duxit in stabulum et curam eius egit. 
Luke 10 35 Et altera die protulit duos denarios et dedit stabulario et ait: “Curam illius habe, et, quodcumque supererogaveris, ego, cum rediero, reddam tibi”. 
Luke 10 36 Quis horum trium videtur tibi proximus fuisse illi, qui incidit in latrones? ”. 
Luke 10 37 At ille dixit: “ Qui fecit misericordiam in illum ”. Et ait illi Iesus: “ Vade et tu fac similiter ”.
Luke 10 38 Cum autem irent, ipse intravit in quoddam castellum, et mulier quaedam Martha nomine excepit illum. 
Luke 10 39 Et huic erat soror nomine Maria, quae etiam sedens secus pedes Domini audiebat verbum illius. 
Luke 10 40 Martha autem satagebat circa frequens ministerium; quae stetit et ait: “ Domine, non est tibi curae quod soror mea reliquit me solam ministrare? Dic ergo illi, ut me adiuvet ”. 
Luke 10 41 Et respondens dixit illi Dominus: “ Martha, Martha, sollicita es et turbaris erga plurima, 
Luke 10 42 porro unum est necessarium; Maria enim optimam partem elegit, quae non auferetur ab ea ”.
Luke 11 1 Et factum est cum esset in loco quodam orans, ut cessa vit, dixit unus ex discipulis eius ad eum: “ Domine, doce nos orare, sicut et Ioannes docuit discipulos suos ”. 
Luke 11 2 Et ait illis: “ Cum oratis, dicite: Pater, sanctificetur nomen tuum, adveniat regnum tuum;
Luke 11 3 panem nostrum cotidianum da nobis cotidie,
Luke 11 4 et dimitte nobis peccata nostra, si quidem et ipsi dimittimus omni debenti nobis, et ne nos inducas in tentationem ”.
Luke 11 5 Et ait ad illos: “ Quis vestrum habebit amicum et ibit ad illum media nocte et dicet illi: “Amice, commoda mihi tres panes, 
Luke 11 6 quoniam amicus meus venit de via ad me, et non habeo, quod ponam ante illum”; 
Luke 11 7 et ille de intus respondens dicat: “Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi”. 
Luke 11 8 Dico vobis: Et si non dabit illi surgens, eo quod amicus eius sit, propter improbitatem tamen eius surget et dabit illi, quotquot habet necessarios.
Luke 11 9 Et ego vobis dico: Petite, et dabitur vobis; quaerite, et invenietis; pulsate, et aperietur vobis. 
Luke 11 10 Omnis enim qui petit, accipit; et, qui quaerit, invenit; et pulsanti aperietur. 
Luke 11 11 Quem autem ex vobis patrem filius petierit piscem, numquid pro pisce serpentem dabit illi? 
Luke 11 12 Aut si petierit ovum, numquid porriget illi scorpionem? 
Luke 11 13 Si ergo vos, cum sitis mali, nostis dona bona dare filiis vestris, quanto magis Pater de caelo dabit Spiritum Sanctum petentibus se ”.
Luke 11 14 Et erat eiciens daemonium, et illud erat mutum; et factum est, cum daemonium exisset, locutus est mutus. Et admiratae sunt turbae; 
Luke 11 15 quidam autem ex eis dixerunt: “ In Beelzebul principe daemoniorum eicit daemonia ”. 
Luke 11 16 Et alii tentantes signum de caelo quaerebant ab eo. 
Luke 11 17 Ipse autem sciens cogitationes eorum dixit eis: “ Omne regnum in seipsum divisum desolatur, et domus supra domum cadit. 
Luke 11 18 Si autem et Satanas in seipsum divisus est, quomodo stabit regnum ipsius? Quia dicitis in Beelzebul eicere me daemonia. 
Luke 11 19 Si autem ego in Beelzebul eicio daemonia, filii vestri in quo eiciunt? Ideo ipsi iudices vestri erunt. 
Luke 11 20 Porro si in digito Dei eicio daemonia, profecto pervenit in vos regnum Dei.
Luke 11 21 Cum fortis armatus custodit atrium suum, in pace sunt ea, quae possidet; 
Luke 11 22 si autem fortior illo superveniens vicerit eum, universa arma eius auferet, in quibus confidebat, et spolia eius distribuet.
Luke 11 23 Qui non est mecum, adversum me est; et, qui non colligit mecum, dispergit.
Luke 11 24 Cum immundus spiritus exierit de homine, perambulat per loca inaquosa quaerens requiem; et non inveniens dicit: “Revertar in domum meam unde exivi”. 
Luke 11 25 Et cum venerit, invenit scopis mundatam et exornatam. 
Luke 11 26 Et tunc vadit et assumit septem alios spiritus nequiores se, et ingressi habitant ibi; et sunt novissima hominis illius peiora prioribus ”.
Luke 11 27 Factum est autem, cum haec diceret, extollens vocem quaedam mulier de turba dixit illi: “ Beatus venter, qui te portavit, et ubera, quae suxisti! ”. 
Luke 11 28 At ille dixit: “ Quinimmo beati, qui audiunt verbum Dei et custodiunt! ”.
Luke 11 29 Turbis autem concurrentibus, coepit dicere: “ Generatio haec generatio nequam est; signum quaerit, et signum non dabitur illi, nisi signum Ionae. 
Luke 11 30 Nam sicut Ionas fuit signum Ninevitis, ita erit et Filius hominis generationi isti. 
Luke 11 31 Regina austri surget in iudicio cum viris generationis huius et condemnabit illos, quia venit a finibus terrae audire sapientiam Salomonis, et ecce plus Salomone hic. 
Luke 11 32 Viri Ninevitae surgent in iudicio cum generatione hac et condemnabunt illam, quia paenitentiam egerunt ad praedicationem Ionae, et ecce plus Iona hic.
Luke 11 33 Nemo lucernam accendit et in abscondito ponit neque sub modio sed supra candelabrum, ut, qui ingrediuntur, lumen videant. 
Luke 11 34 Lucerna corporis est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit. 
Luke 11 35 Vide ergo, ne lumen, quod in te est, tenebrae sint. 
Luke 11 36 Si ergo corpus tuum totum lucidum fuerit non habens aliquam partem tenebrarum, erit lucidum totum, sicut quando lucerna in fulgore suo illuminat te ”.
Luke 11 37 Et cum loqueretur, rogavit illum quidam pharisaeus, ut pranderet apud se; et ingressus recubuit. 
Luke 11 38 Pharisaeus autem videns miratus est quod non baptizatus esset ante prandium. 
Luke 11 39 Et ait Dominus ad illum: “ Nunc vos pharisaei, quod de foris est calicis et catini, mundatis; quod autem intus est vestrum, plenum est rapina et iniquitate. 
Luke 11 40 Stulti! Nonne, qui fecit, quod de foris est, etiam id, quod de intus est, fecit? 
Luke 11 41 Verumtamen, quae insunt, date eleemosynam; et ecce omnia munda sunt vobis. 
Luke 11 42 Sed vae vobis pharisaeis, quia decimatis mentam et rutam et omne holus et praeteritis iudicium et caritatem Dei! Haec autem oportuit facere et illa non omittere. 
Luke 11 43 Vae vobis pharisaeis, quia diligitis primam cathedram in synagogis et salutationes in foro! 
Luke 11 44 Vae vobis, quia estis ut monumenta, quae non parent, et homines ambulantes supra nesciunt! ”.
Luke 11 45 Respondens autem quidam ex legis peritis ait illi: “ Magister, haec dicens etiam nobis contumeliam facis ”. 
Luke 11 46 At ille ait: “ Et vobis legis peritis: Vae, quia oneratis homines oneribus, quae portari non possunt, et ipsi uno digito vestro non tangitis sarcinas! 
Luke 11 47 Vae vobis, quia aedificatis monumenta prophetarum, patres autem vestri occiderunt illos! 
Luke 11 48 Profecto testificamini et consentitis operibus patrum vestrorum, quoniam ipsi quidem eos occiderunt, vos autem aedificatis. 
Luke 11 49 Propterea et sapientia Dei dixit: Mittam ad illos prophetas et apostolos, et ex illis occident et persequentur, 
Luke 11 50 ut requiratur sanguis omnium prophetarum, qui effusus est a constitutione mundi, a generatione ista, 
Luke 11 51 a sanguine Abel usque ad sanguinem Zachariae, qui periit inter altare et aedem. Ita dico vobis: Requiretur ab hac generatione. 
Luke 11 52 Vae vobis legis peritis, quia tulistis clavem scientiae! Ipsi non introistis et eos, qui introibant, prohibuistis ”.
Luke 11 53 Cum autem inde exisset, coeperunt scribae et pharisaei graviter insistere et eum allicere in sermone de multis 
Luke 11 54 insidiantes ei, ut caperent aliquid ex ore eius.
Luke 12 1 Interea multis turbis cir cumstantibus, ita ut se invi cem conculcarent, coepit dicere ad discipulos suos primum: “ Attendite a fermento pharisaeorum, quod est hypocrisis. 
Luke 12 2 Nihil autem opertum est, quod non reveletur, neque absconditum, quod non sciatur. 
Luke 12 3 Quoniam, quae in tenebris dixistis, in lumine audientur; et, quod in aurem locuti estis in cubiculis, praedicabitur in tectis.
Luke 12 4 Dico autem vobis amicis meis: Ne terreamini ab his, qui occidunt corpus et post haec non habent amplius, quod faciant. 
Luke 12 5 Ostendam autem vobis quem timeatis: Timete eum, qui postquam occiderit, habet potestatem mittere in gehennam. Ita dico vobis: Hunc timete. 
Luke 12 6 Nonne quinque passeres veneunt dipundio? Et unus ex illis non est in oblivione coram Deo. 
Luke 12 7 Sed et capilli capitis vestri omnes numerati sunt. Nolite timere; multis passeribus pluris estis.
Luke 12 8 Dico autem vobis: Omnis, quicumque confessus fuerit in me coram hominibus, et Filius hominis confitebitur in illo coram angelis Dei; 
Luke 12 9 qui autem negaverit me coram hominibus, denegabitur coram angelis Dei.
Luke 12 10 Et omnis, qui dicet verbum in Filium hominis, remittetur illi; ei autem, qui in Spiritum Sanctum blasphemaverit, non remittetur.
Luke 12 11 Cum autem inducent vos in synagogas et ad magistratus et potestates, nolite solliciti esse qualiter aut quid respondeatis aut quid dicatis: 
Luke 12 12 Spiritus enim Sanctus docebit vos in ipsa hora, quae oporteat dicere ”.
Luke 12 13 Ait autem quidam ei de turba: “ Magister, dic fratri meo, ut dividat mecum hereditatem ”. 
Luke 12 14 At ille dixit ei: “ Homo, quis me constituit iudicem aut divisorem super vos? ”. 
Luke 12 15 Dixitque ad illos: “ Videte et cavete ab omni avaritia, quia si cui res abundant, vita eius non est ex his, quae possidet ”. 
Luke 12 16 Dixit autem similitudinem ad illos dicens: “ Hominis cuiusdam divitis uberes fructus ager attulit. 
Luke 12 17 Et cogitabat intra se dicens: “Quid faciam, quod non habeo, quo congregem fructus meos?”. 
Luke 12 18 Et dixit: “Hoc faciam: destruam horrea mea et maiora aedificabo et illuc congregabo omne triticum et bona mea; 
Luke 12 19 et dicam animae meae: Anima, habes multa bona posita in annos plurimos; requiesce, comede, bibe, epulare”. 
Luke 12 20 Dixit autem illi Deus: “Stulte! Hac nocte animam tuam repetunt a te; quae autem parasti, cuius erunt?”. 
Luke 12 21 Sic est qui sibi thesaurizat et non fit in Deum dives ”.
Luke 12 22 Dixitque ad discipulos suos: “ Ideo dico vobis: nolite solliciti esse animae quid manducetis, neque corpori quid vestiamini.
Luke 12 23 Anima enim plus est quam esca, et corpus quam vestimentum. 
Luke 12 24 Considerate corvos, quia non seminant neque metunt, quibus non est cellarium neque horreum, et Deus pascit illos; quanto magis vos pluris estis volucribus. 
Luke 12 25 Quis autem vestrum cogitando potest adicere ad aetatem suam cubitum? 
Luke 12 26 Si ergo neque, quod minimum est, potestis, quid de ceteris solliciti estis? 
Luke 12 27 Considerate lilia quomodo crescunt: non laborant neque nent; dico autem vobis: Nec Salomon in omni gloria sua vestiebatur sicut unum ex istis. 
Luke 12 28 Si autem fenum, quod hodie in agro est et cras in clibanum mittitur, Deus sic vestit, quanto magis vos, pusillae fidei. 
Luke 12 29 Et vos nolite quaerere quid manducetis aut quid bibatis et nolite solliciti esse. 
Luke 12 30 Haec enim omnia gentes mundi quaerunt; Pater autem vester scit quoniam his indigetis. 
Luke 12 31 Verumtamen quaerite regnum eius; et haec adicientur vobis.
Luke 12 32 Noli timere, pusillus grex, quia complacuit Patri vestro dare vobis regnum. 
Luke 12 33 Vendite, quae possidetis, et date eleemosynam. Facite vobis sacculos, qui non veterescunt, thesaurum non deficientem in caelis, quo fur non appropiat, neque tinea corrumpit; 
Luke 12 34 ubi enim thesaurus vester est, ibi et cor vestrum erit.
Luke 12 35 Sint lumbi vestri praecincti et lucernae ardentes, 
Luke 12 36 et vos similes hominibus exspectantibus dominum suum, quando revertatur a nuptiis, ut, cum venerit et pulsaverit, confestim aperiant ei. 
Luke 12 37 Beati, servi illi, quos, cum venerit dominus, invenerit vigilantes. Amen dico vobis, quod praecinget se et faciet illos discumbere et transiens ministrabit illis. 
Luke 12 38 Et si venerit in secunda vigilia, et si in tertia vigilia venerit, et ita invenerit, beati sunt illi. 
Luke 12 39 Hoc autem scitote, quia, si sciret pater familias, qua hora fur veniret, non sineret perfodi domum suam. 
Luke 12 40 Et vos estote parati, quia, qua hora non putatis, Filius hominis venit ”.
Luke 12 41 Ait autem Petrus: “ Domine, ad nos dicis hanc parabolam an et ad omnes? ”. 
Luke 12 42 Et dixit Dominus: “ Quis putas est fidelis dispensator et prudens, quem constituet dominus super familiam suam, ut det illis in tempore tritici mensuram? 
Luke 12 43 Beatus ille servus, quem, cum venerit dominus eius, invenerit ita facientem. 
Luke 12 44 Vere dico vobis: Supra omnia, quae possidet, constituet illum. 
Luke 12 45 Quod si dixerit servus ille in corde suo: “Moram facit dominus meus venire”, et coeperit percutere pueros et ancillas et edere et bibere et inebriari, 
Luke 12 46 veniet dominus servi illius in die, qua non sperat, et hora, qua nescit, et dividet eum partemque eius cum infidelibus ponet. 
Luke 12 47 Ille autem servus, qui cognovit voluntatem domini sui et non praeparavit vel non fecit secundum voluntatem eius, vapulabit multis; 
Luke 12 48 qui autem non cognovit et fecit digna plagis, vapulabit paucis. Omni autem, cui multum datum est, multum quaeretur ab eo; et cui commendaverunt multum, plus petent ab eo.
Luke 12 49 Ignem veni mittere in terram et quid volo? Si iam accensus esset! 
Luke 12 50 Baptisma autem habeo baptizari et quomodo coartor, usque dum perficiatur! 
Luke 12 51 Putatis quia pacem veni dare in terram? Non, dico vobis, sed separationem. 
Luke 12 52 Erunt enim ex hoc quinque in domo una divisi: tres in duo, et duo in tres; 
Luke 12 53 dividentur pater in filium et filius in patrem, mater in filiam et filia in matrem, socrus in nurum suam et nurus in socrum ”.
Luke 12 54 Dicebat autem et ad turbas: “ Cum videritis nubem orientem ab occasu, statim dicitis: “Nimbus venit”, et ita fit; 
Luke 12 55 et cum austrum flantem, dicitis: “Aestus erit”, et fit. 
Luke 12 56 Hypocritae, faciem terrae et caeli nostis probare, hoc autem tempus quomodo nescitis probare? 
Luke 12 57 Quid autem et a vobis ipsis non iudicatis, quod iustum est?
Luke 12 58 Cum autem vadis cum adversario tuo ad principem, in via da operam liberari ab illo, ne forte trahat te apud iudicem, et iudex tradat te exactori, et exactor mittat te in carcerem. 
Luke 12 59 Dico tibi: Non exies inde, donec etiam novissimum minutum reddas ”.
Luke 13 1 Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum. 
Luke 13 2 Et respondens dixit illis: “ Putatis quod hi Galilaei prae omnibus Galilaeis peccatores fuerunt, quia talia passi sunt? 
Luke 13 3 Non, dico vobis, sed, nisi paenitentiam egeritis, omnes similiter peribitis. 
Luke 13 4 Vel illi decem et octo, supra quos cecidit turris in Siloam et occidit eos, putatis quia et ipsi debitores fuerunt praeter omnes homines habitantes in Ierusalem? 
Luke 13 5 Non, dico vobis, sed, si non paenitentiam egeritis, omnes similiter peribitis ”.
Luke 13 6 Dicebat autem hanc similitudinem: “ Arborem fici habebat quidam plantatam in vinea sua et venit quaerens fructum in illa et non invenit. 
Luke 13 7 Dixit autem ad cultorem vineae: “Ecce anni tres sunt, ex quo venio quaerens fructum in ficulnea hac et non invenio. Succide ergo illam. Ut quid etiam terram evacuat?”. 
Luke 13 8 At ille respondens dicit illi: “Domine, dimitte illam et hoc anno, usque dum fodiam circa illam et mittam stercora, 
Luke 13 9 et si quidem fecerit fructum in futurum; sin autem succides eam” ”.
Luke 13 10 Erat autem docens in una synagogarum sabbatis. 
Luke 13 11 Et ecce mulier, quae habebat spiritum infirmitatis annis decem et octo et erat inclinata nec omnino poterat sursum respicere. 
Luke 13 12 Quam cum vidisset Iesus, vocavit et ait illi: “ Mulier, dimissa es ab infirmitate tua ”, 
Luke 13 13 et imposuit illi manus; et confestim erecta est et glorificabat Deum.
Luke 13 14 Respondens autem archisynagogus, indignans quia sabbato curasset Iesus, dicebat turbae: “ Sex dies sunt, in quibus oportet operari; in his ergo venite et curamini et non in die sabbati ”. 
Luke 13 15 Respondit autem ad illum Dominus et dixit: “ Hypocritae, unusquisque vestrum sabbato non solvit bovem suum aut asinum a praesepio et ducit adaquare? 
Luke 13 16 Hanc autem filiam Abrahae, quam alligavit Satanas ecce decem et octo annis, non oportuit solvi a vinculo isto die sabbati? ”. 
Luke 13 17 Et cum haec diceret, erubescebant omnes adversarii eius, et omnis populus gaudebat in universis, quae gloriose fiebant ab eo.
Luke 13 18 Dicebat ergo: “ Cui simile est regnum Dei, et cui simile existimabo illud? 
Luke 13 19 Simile est grano sinapis, quod acceptum homo misit in hortum suum, et crevit et factum est in arborem, et volucres caeli requieverunt in ramis eius ”.
Luke 13 20 Et iterum dixit: “ Cui simile aestimabo regnum Dei? 
Luke 13 21 Simile est fermento, quod acceptum mulier abscondit in farinae sata tria, donec fermentaretur totum ”.
Luke 13 22 Et ibat per civitates et castella docens et iter faciens in Hierosolymam. 
Luke 13 23 Ait autem illi quidam: “ Domine, pauci sunt, qui salvantur? ”. Ipse autem dixit ad illos: 
Luke 13 24 “ Contendite intrare per angustam portam, quia multi, dico vobis, quaerent intrare et non poterunt. 
Luke 13 25 Cum autem surrexerit pater familias et clauserit ostium, et incipietis foris stare et pulsare ostium dicentes: “Domine, aperi nobis”; et respondens dicet vobis: “Nescio vos unde sitis”. 
Luke 13 26 Tunc incipietis dicere: “Manducavimus coram te et bibimus, et in plateis nostris docuisti”; 
Luke 13 27 et dicet loquens vobis: “Nescio vos unde sitis; discedite a me, omnes operarii iniquitatis”. 
Luke 13 28 Ibi erit fletus et stridor dentium, cum videritis Abraham et Isaac et Iacob et omnes prophetas in regno Dei, vos autem expelli foras. 
Luke 13 29 Et venient ab oriente et occidente et aquilone et austro et accumbent in regno Dei. 
Luke 13 30 Et ecce sunt novissimi, qui erunt primi, et sunt primi, qui erunt novissimi ”.
Luke 13 31 In ipsa hora accesserunt quidam pharisaeorum dicentes illi: “ Exi et vade hinc, quia Herodes vult te occidere ”. 
Luke 13 32 Et ait illis: “ Ite, dicite vulpi illi: “Ecce eicio daemonia et sanitates perficio hodie et cras et tertia consummor. 
Luke 13 33 Verumtamen oportet me hodie et cras et sequenti ambulare, quia non capit prophetam perire extra Ierusalem”.
Luke 13 34 Ierusalem, Ierusalem, quae occidis prophetas et lapidas eos, qui missi sunt ad te, quotiens volui congregare filios tuos, quemadmodum avis nidum suum sub pinnis, et noluistis. 
Luke 13 35 Ecce relinquitur vobis domus vestra. Dico autem vobis: Non videbitis me, donec veniat cum dicetis: “Benedictus, qui venit in nomine Domini” ”.
Luke 14 1 Et factum est, cum intraret in domum cuiusdam princi pis pharisaeorum sabbato manducare panem, et ipsi observabant eum. 
Luke 14 2 Et ecce homo quidam hydropicus erat ante illum. 
Luke 14 3 Et respondens Iesus dixit ad legis peritos et pharisaeos dicens: “ Licet sabbato curare an non? ”. 
Luke 14 4 At illi tacuerunt. Ipse vero apprehensum sanavit eum ac dimisit. 
Luke 14 5 Et ad illos dixit: “ Cuius vestrum filius aut bos in puteum cadet, et non continuo extrahet illum die sabbati? ”. 
Luke 14 6 Et non poterant ad haec respondere illi.
Luke 14 7 Dicebat autem ad invitatos parabolam, intendens quomodo primos accubitus eligerent, dicens ad illos: 
Luke 14 8 “ Cum invitatus fueris ab aliquo ad nuptias, non discumbas in primo loco, ne forte honoratior te sit invitatus ab eo, 
Luke 14 9 et veniens is qui te et illum vocavit, dicat tibi: “Da huic locum”; et tunc incipias cum rubore novissimum locum tenere. 
Luke 14 10 Sed cum vocatus fueris, vade, recumbe in novissimo loco, ut, cum venerit qui te invitavit, dicat tibi: “Amice, ascende superius”; tunc erit tibi gloria coram omnibus simul discumbentibus. 
Luke 14 11 Quia omnis, qui se exaltat, humiliabitur; et, qui se humiliat, exaltabitur ”.
Luke 14 12 Dicebat autem et ei, qui se invitaverat: “ Cum facis prandium aut cenam, noli vocare amicos tuos neque fratres tuos neque cognatos neque vicinos divites, ne forte et ipsi te reinvitent, et fiat tibi retributio. 
Luke 14 13 Sed cum facis convivium, voca pauperes, debiles, claudos, caecos; 
Luke 14 14 et beatus eris, quia non habent retribuere tibi. Retribuetur enim tibi in resurrectione iustorum ”.
Luke 14 15 Haec cum audisset quidam de simul discumbentibus, dixit illi: “ Beatus, qui manducabit panem in regno Dei ”. 
Luke 14 16 At ipse dixit ei: “ Homo quidam fecit cenam magnam et vocavit multos; 
Luke 14 17 et misit servum suum hora cenae dicere invitatis: “Venite, quia iam paratum est”. 
Luke 14 18 Et coeperunt simul omnes excusare. Primus dixit ei: “Villam emi et necesse habeo exire et videre illam; rogo te, habe me excusatum”. 
Luke 14 19 Et alter dixit: “Iuga boum emi quinque et eo probare illa; rogo te, habe me excusatum”. 
Luke 14 20 Et alius dixit: “Uxorem duxi et ideo non possum venire”. 
Luke 14 21 Et reversus servus nuntiavit haec domino suo. Tunc iratus pater familias dixit servo suo: “Exi cito in plateas et vicos civitatis et pauperes ac debiles et caecos et claudos introduc huc”. 
Luke 14 22 Et ait servus: “Domine, factum est, ut imperasti, et adhuc locus est”. 
Luke 14 23 Et ait dominus servo: “Exi in vias et saepes, et compelle intrare, ut impleatur domus mea. 
Luke 14 24 Dico autem vobis, quod nemo virorum illorum, qui vocati sunt, gustabit cenam meam” ”.
Luke 14 25 Ibant autem turbae multae cum eo; et conversus dixit ad illos: 
Luke 14 26 “ Si quis venit ad me et non odit patrem suum et matrem et uxorem et filios et fratres et sorores, adhuc et animam suam, non potest esse meus discipulus. 
Luke 14 27 Et, qui non baiulat crucem suam et venit post me, non potest esse meus discipulus.
Luke 14 28 Quis enim ex vobis volens turrem aedificare, non prius sedens computat sumptus, si habet ad perficiendum? 
Luke 14 29 Ne, posteaquam posuerit fundamentum et non potuerit perficere, omnes, qui vident, incipiant illudere ei 
Luke 14 30 dicentes: “Hic homo coepit aedificare et non potuit consummare”. 
Luke 14 31 Aut quis rex, iturus committere bellum adversus alium regem, non sedens prius cogitat, si possit cum decem milibus occurrere ei, qui cum viginti milibus venit ad se? 
Luke 14 32 Alioquin, adhuc illo longe agente, legationem mittens rogat ea, quae pacis sunt. 
Luke 14 33 Sic ergo omnis ex vobis, qui non renuntiat omnibus, quae possidet, non potest meus esse discipulus.
Luke 14 34 Bonum est sal; si autem sal quoque evanuerit, in quo condietur? 
Luke 14 35 Neque in terram neque in sterquilinium utile est, sed foras proiciunt illud. Qui habet aures audiendi, audiat ”.
Luke 15 1 Erant autem appropinquan tes ei omnes publicani et pec catores, ut audirent illum. 
Luke 15 2 Et murmurabant pharisaei et scribae dicentes: “ Hic peccatores recipit et manducat cum illis ”. 
Luke 15 3 Et ait ad illos parabolam istam dicens: 
Luke 15 4 “ Quis ex vobis homo, qui habet centum oves et si perdiderit unam ex illis, nonne dimittit nonaginta novem in deserto et vadit ad illam, quae perierat, donec inveniat illam? 
Luke 15 5 Et cum invenerit eam, imponit in umeros suos gaudens 
Luke 15 6 et veniens domum convocat amicos et vicinos dicens illis: “Congratulamini mihi, quia inveni ovem meam, quae perierat”. 
Luke 15 7 Dico vobis: Ita gaudium erit in caelo super uno peccatore paenitentiam agente quam super nonaginta novem iustis, qui non indigent paenitentia.
Luke 15 8 Aut quae mulier habens drachmas decem, si perdiderit drachmam unam, nonne accendit lucernam et everrit domum et quaerit diligenter, donec inveniat? 
Luke 15 9 Et cum invenerit, convocat amicas et vicinas dicens: “Congratulamini mihi, quia inveni drachmam, quam perdideram”. 
Luke 15 10 Ita dico vobis: Gaudium fit coram angelis Dei super uno peccatore paenitentiam agente ”.
Luke 15 11 Ait autem: “ Homo quidam habebat duos filios. 
Luke 15 12 Et dixit adulescentior ex illis patri: “Pater, da mihi portionem substantiae, quae me contingit”. Et divisit illis substantiam. 
Luke 15 13 Et non post multos dies, congregatis omnibus, adulescentior filius peregre profectus est in regionem longinquam et ibi dissipavit substantiam suam vivendo luxuriose. 
Luke 15 14 Et postquam omnia consummasset, facta est fames valida in regione illa, et ipse coepit egere. 
Luke 15 15 Et abiit et adhaesit uni civium regionis illius, et misit illum in villam suam, ut pasceret porcos; 
Luke 15 16 et cupiebat saturari de siliquis, quas porci manducabant, et nemo illi dabat. 
Luke 15 17 In se autem reversus dixit: “Quanti mercennarii patris mei abundant panibus, ego autem hic fame pereo. 
Luke 15 18 Surgam et ibo ad patrem meum et dicam illi: Pater, peccavi in caelum et coram te 
Luke 15 19 et iam non sum dignus vocari filius tuus; fac me sicut unum de mercennariis tuis”. 
Luke 15 20 Et surgens venit ad patrem suum. Cum autem adhuc longe esset, vidit illum pater ipsius et misericordia motus est et accurrens cecidit supra collum eius et osculatus est illum. 
Luke 15 21 Dixitque ei filius: “Pater, peccavi in caelum et coram te; iam non sum dignus vocari filius tuus”. 
Luke 15 22 Dixit autem pater ad servos suos: “Cito proferte stolam primam et induite illum et date anulum in manum eius et calceamenta in pedes 
Luke 15 23 et adducite vitulum saginatum, occidite et manducemus et epulemur, 
Luke 15 24 quia hic filius meus mortuus erat et revixit, perierat et inventus est”. Et coeperunt epulari.
Luke 15 25 Erat autem filius eius senior in agro et, cum veniret et appropinquaret domui, audivit symphoniam et choros 
Luke 15 26 et vocavit unum de servis et interrogavit quae haec essent. 
Luke 15 27 Isque dixit illi: “Frater tuus venit, et occidit pater tuus vitulum saginatum, quia salvum illum recepit”. 
Luke 15 28 Indignatus est autem et nolebat introire. Pater ergo illius egressus coepit rogare illum. 
Luke 15 29 At ille respondens dixit patri suo: “Ecce tot annis servio tibi et numquam mandatum tuum praeterii, et numquam dedisti mihi haedum, ut cum amicis meis epularer; 
Luke 15 30 sed postquam filius tuus hic, qui devoravit substantiam tuam cum meretricibus, venit, occidisti illi vitulum saginatum”.
Luke 15 31 At ipse dixit illi: “Fili, tu semper mecum es, et omnia mea tua sunt; 
Luke 15 32 epulari autem et gaudere oportebat, quia frater tuus hic mortuus erat et revixit, perierat et inventus est” ”.
Luke 16 1 Dicebat autem et ad disci pulos: “ Homo quidam erat dives, qui habebat vilicum, et hic diffamatus est apud illum quasi dissipasset bona ipsius. 
Luke 16 2 Et vocavit illum et ait illi: “Quid hoc audio de te? Redde rationem vilicationis tuae; iam enim non poteris vilicare”. 
Luke 16 3 Ait autem vilicus intra se: “Quid faciam, quia dominus meus aufert a me vilicationem? Fodere non valeo, mendicare erubesco. 
Luke 16 4 Scio quid faciam, ut, cum amotus fuero a vilicatione, recipiant me in domos suas”. 
Luke 16 5 Convocatis itaque singulis debitoribus domini sui, dicebat primo: “Quantum debes domino meo?”. 
Luke 16 6 At ille dixit: “Centum cados olei”. Dixitque illi: “Accipe cautionem tuam et sede cito, scribe quinquaginta”. 
Luke 16 7 Deinde alii dixit: “Tu vero quantum debes?”. Qui ait: “Centum coros tritici”. Ait illi: “Accipe litteras tuas et scribe octoginta”. 
Luke 16 8 Et laudavit dominus vilicum iniquitatis, quia prudenter fecisset, quia filii huius saeculi prudentiores filiis lucis in generatione sua sunt.
Luke 16 9 Et ego vobis dico: Facite vobis amicos de mammona iniquitatis, ut, cum defecerit, recipiant vos in aeterna tabernacula.
Luke 16 10 Qui fidelis est in minimo, et in maiori fidelis est; et, qui in modico iniquus est, et in maiori iniquus est.
Luke 16 11 Si ergo in iniquo mammona fideles non fuistis, quod verum est, quis credet vobis? 
Luke 16 12 Et si in alieno fideles non fuistis, quod vestrum est, quis dabit vobis?
Luke 16 13 Nemo servus potest duobus dominis servire: aut enim unum odiet et alterum diliget, aut uni adhaerebit et alterum contemnet. Non potestis Deo servire et mammonae ”.
Luke 16 14 Audiebant autem omnia haec pharisaei, qui erant avari, et deridebant illum. 
Luke 16 15 Et ait illis: “ Vos estis, qui iustificatis vos coram hominibus; Deus autem novit corda vestra, quia, quod hominibus altum est, abominatio est ante Deum.
Luke 16 16 Lex et Prophetae usque ad Ioannem; ex tunc regnum Dei evangelizatur, et omnis in illud vim facit.
Luke 16 17 Facilius est autem caelum et terram praeterire, quam de Lege unum apicem cadere.
Luke 16 18 Omnis, qui dimittit uxorem suam et ducit alteram, moechatur; et, qui dimissam a viro ducit, moechatur.
Luke 16 19 Homo quidam erat dives et induebatur purpura et bysso et epulabatur cotidie splendide. 
Luke 16 20 Quidam autem pauper nomine Lazarus iacebat ad ianuam eius ulceribus plenus 
Luke 16 21 et cupiens saturari de his, quae cadebant de mensa divitis; sed et canes veniebant et lingebant ulcera eius. 
Luke 16 22 Factum est autem ut moreretur pauper et portaretur ab angelis in sinum Abrahae; mortuus est autem et dives et sepultus est. 
Luke 16 23 Et in inferno elevans oculos suos, cum esset in tormentis, videbat Abraham a longe et Lazarum in sinu eius. 
Luke 16 24 Et ipse clamans dixit: “Pater Abraham, miserere mei et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma”. 
Luke 16 25 At dixit Abraham: “Fili, recordare quia recepisti bona tua in vita tua, et Lazarus similiter mala; nunc autem hic consolatur, tu vero cruciaris. 
Luke 16 26 Et in his omnibus inter nos et vos chaos magnum firmatum est, ut hi, qui volunt hinc transire ad vos, non possint, neque inde ad nos transmeare”. 
Luke 16 27 Et ait: “Rogo ergo te, Pater, ut mittas eum in domum patris mei 
Luke 16 28 — habeo enim quinque fratres — ut testetur illis, ne et ipsi veniant in locum hunc tormentorum”. 
Luke 16 29 Ait autem Abraham: “Habent Moysen et Prophetas; audiant illos”. 
Luke 16 30 At ille dixit: “Non, pater Abraham, sed si quis ex mortuis ierit ad eos, paenitentiam agent”. 
Luke 16 31 Ait autem illi: “Si Moysen et Prophetas non audiunt, neque si quis ex mortuis resurrexerit, credent” ”.
Luke 17 1 Et ad discipulos suos ait: “ Impossibile est ut non ve niant scandala; vae autem illi, per quem veniunt! 
Luke 17 2 Utilius est illi, si lapis molaris imponatur circa collum eius et proiciatur in mare, quam ut scandalizet unum de pusillis istis. 
Luke 17 3 Attendite vobis! Si peccaverit frater tuus, increpa illum et, si paenitentiam egerit, dimitte illi; 
Luke 17 4 et si septies in die peccaverit in te et septies conversus fuerit ad te dicens: “Paenitet me”, dimittes illi ”.
Luke 17 5 Et dixerunt apostoli Domino: “ Adauge nobis fidem! ”. 
Luke 17 6 Dixit autem Dominus: “ Si haberetis fidem sicut granum sinapis, diceretis huic arbori moro: “Eradicare et transplantare in mare”, et oboediret vobis. 
Luke 17 7 Quis autem vestrum habens servum arantem aut pascentem, qui regresso de agro dicet illi: “Statim transi, recumbe”, 
Luke 17 8 et non dicet ei: “Para, quod cenem, et praecinge te et ministra mihi, donec manducem et bibam, et post haec tu manducabis et bibes”? 
Luke 17 9 Numquid gratiam habet servo illi, quia fecit, quae praecepta sunt? 
Luke 17 10 Sic et vos, cum feceritis omnia, quae praecepta sunt vobis, dicite: “Servi inutiles sumus; quod debuimus facere, fecimus” ”.
Luke 17 11 Et factum est, dum iret in Ierusalem, et ipse transibat per mediam Samariam et Galilaeam. 
Luke 17 12 Et cum ingrederetur quoddam castellum, occurrerunt ei decem viri leprosi, qui steterunt a longe 
Luke 17 13 et levaverunt vocem dicentes: “ Iesu praeceptor, miserere nostri! ”. 
Luke 17 14 Quos ut vidit, dixit: “ Ite, ostendite vos sacerdotibus ”. Et factum est, dum irent, mundati sunt. 
Luke 17 15 Unus autem ex illis, ut vidit quia sanatus est, regressus est cum magna voce magnificans Deum 
Luke 17 16 et cecidit in faciem ante pedes eius gratias agens ei; et hic erat Samaritanus. 
Luke 17 17 Respondens autem Iesus dixit: “ Nonne decem mundati sunt? Et novem ubi sunt? 
Luke 17 18 Non sunt inventi qui redirent, ut darent gloriam Deo, nisi hic alienigena? ”. 
Luke 17 19 Et ait illi: “ Surge, vade; fides tua te salvum fecit ”.
Luke 17 20 Interrogatus autem a pharisaeis: “ Quando venit regnum Dei? ”, respondit eis et dixit: “ Non venit regnum Dei cum observatione, 
Luke 17 21 neque dicent: “Ecce hic” aut: “Illic”; ecce enim regnum Dei intra vos est ”. 
Luke 17 22 Et ait ad discipulos: “ Venient dies, quando desideretis videre unum diem Filii hominis et non videbitis. 
Luke 17 23 Et dicent vobis: “Ecce hic”, “Ecce illic”; nolite ire neque sectemini. 
Luke 17 24 Nam sicut fulgur coruscans de sub caelo in ea, quae sub caelo sunt, fulget, ita erit Filius hominis in die sua. 
Luke 17 25 Primum autem oportet illum multa pati et reprobari a generatione hac. 
Luke 17 26 Et sicut factum est in diebus Noe, ita erit et in diebus Filii hominis: 
Luke 17 27 edebant, bibebant, uxores ducebant, dabantur ad nuptias, usque in diem, qua intravit Noe in arcam, et venit diluvium et perdidit omnes. 
Luke 17 28 Similiter sicut factum est in diebus Lot: edebant, bibebant, emebant, vendebant, plantabant, aedificabant; 
Luke 17 29 qua die autem exiit Lot a Sodomis, pluit ignem et sulphur de caelo et omnes perdidit. 
Luke 17 30 Secundum haec erit, qua die Filius hominis revelabitur. 
Luke 17 31 In illa die, qui fuerit in tecto, et vasa eius in domo, ne descendat tollere illa; et, qui in agro, similiter non redeat retro. 
Luke 17 32 Memores estote uxoris Lot. 
Luke 17 33 Quicumque quaesierit animam suam salvam facere, perdet illam; et, quicumque perdiderit illam, vivificabit eam. 
Luke 17 34 Dico vobis: Illa nocte erunt duo in lecto uno: unus assumetur, et alter relinquetur; 
Luke 17 35 duae erunt molentes in unum: una assumetur, et altera relinquetur ”. 
Luke 17 36 
Luke 17 37 Respondentes dicunt illi: “ Ubi, Domine? ”. Qui dixit eis: “ Ubicumque fuerit corpus, illuc congregabuntur et aquilae ”.
Luke 18 1 Dicebat autem parabolam ad illos, quoniam oportet semper orare et non deficere, 
Luke 18 2 dicens: “ Iudex quidam erat in quadam civitate, qui Deum non timebat et hominem non reverebatur. 
Luke 18 3 Vidua autem erat in civitate illa et veniebat ad eum dicens: “Vindica me de adversario meo”. 
Luke 18 4 Et nolebat per multum tempus; post haec autem dixit intra se: “Etsi Deum non timeo nec hominem revereor, 
Luke 18 5 tamen quia molesta est mihi haec vidua, vindicabo illam, ne in novissimo veniens suggillet me” ”. 
Luke 18 6 Ait autem Dominus: “ Audite quid iudex iniquitatis dicit; 
Luke 18 7 Deus autem non faciet vindictam electorum suorum clamantium ad se die ac nocte, et patientiam habebit in illis? 
Luke 18 8 Dico vobis: Cito faciet vindictam illorum. Verumtamen Filius hominis veniens, putas, inveniet fidem in terra? ”.
Luke 18 9 Dixit autem et ad quosdam, qui in se confidebant tamquam iusti et aspernabantur ceteros, parabolam istam: 
Luke 18 10 “ Duo homines ascenderunt in templum, ut orarent: unus pharisaeus et alter publicanus. 
Luke 18 11 Pharisaeus stans haec apud se orabat: “Deus, gratias ago tibi, quia non sum sicut ceteri hominum, raptores, iniusti, adulteri, velut etiam hic publicanus; 
Luke 18 12 ieiuno bis in sabbato, decimas do omnium, quae possideo”. 
Luke 18 13 Et publicanus a longe stans nolebat nec oculos ad caelum levare, sed percutiebat pectus suum dicens: “Deus, propitius esto mihi peccatori”. 
Luke 18 14 Dico vobis: Descendit hic iustificatus in domum suam ab illo. Quia omnis, qui se exaltat, humiliabitur; et, qui se humiliat, exaltabitur ”.
Luke 18 15 Afferebant autem ad illum et infantes, ut eos tangeret; quod cum viderent, discipuli increpabant illos. 
Luke 18 16 Iesus autem convocans illos dixit: “ Sinite pueros venire ad me et nolite eos vetare; talium est enim regnum Dei. 
Luke 18 17 Amen dico vobis: Quicumque non acceperit regnum Dei sicut puer, non intrabit in illud ”.
Luke 18 18 Et interrogavit eum quidam princeps dicens: “ Magister bone, quid faciens vitam aeternam possidebo? ”. 
Luke 18 19 Dixit autem ei Iesus: “ Quid me dicis bonum? Nemo bonus nisi solus Deus. 
Luke 18 20 Mandata nosti: non moechaberis, non occides, non furtum facies, non falsum testimonium dices, honora patrem tuum et matrem ”. 
Luke 18 21 Qui ait: “ Haec omnia custodivi a iuventute ”. 
Luke 18 22 Quo audito, Iesus ait ei: “ Adhuc unum tibi deest: omnia, quaecumque habes, vende et da pauperibus et habebis thesaurum in caelo: et veni, sequere me ”. 
Luke 18 23 His ille auditis, contristatus est, quia dives erat valde. 
Luke 18 24 Videns autem illum Iesus tristem factum dixit: “ Quam difficile, qui pecunias habent, in regnum Dei intrant. 
Luke 18 25 Facilius est enim camelum per foramen acus transire, quam divitem intrare in regnum Dei ”. 
Luke 18 26 Et dixerunt, qui audiebant: “ Et quis potest salvus fieri? ”. 
Luke 18 27 Ait autem illis: “ Quae impossibilia sunt apud homi nes, possibilia sunt apud Deum ”. 
Luke 18 28 Ait autem Petrus: “ Ecce nos dimisimus nostra et secuti sumus te ”. 
Luke 18 29 Qui dixit eis: “ Amen dico vobis: Nemo est, qui reliquit domum aut uxorem aut fratres aut parentes aut filios propter regnum Dei, 
Luke 18 30 et non recipiat multo plura in hoc tempore et in saeculo venturo vitam aeternam ”.
Luke 18 31 Assumpsit autem Duodecim et ait illis: “ Ecce ascendimus Ierusalem, et consummabuntur omnia, quae scripta sunt per Prophetas de Filio hominis: 
Luke 18 32 tradetur enim gentibus et illudetur et contumeliis afficietur et conspuetur; 
Luke 18 33 et, postquam flagellaverint, occident eum, et die tertia resurget ”. 
Luke 18 34 Et ipsi nihil horum intellexerunt; et erat verbum istud absconditum ab eis, et non intellegebant, quae dicebantur.
Luke 18 35 Factum est autem, cum appropinquaret Iericho, caecus quidam sedebat secus viam mendicans. 
Luke 18 36 Et cum audiret turbam praetereuntem, interrogabat quid hoc esset. 
Luke 18 37 Dixerunt autem ei: “ Iesus Nazarenus transit ”. 
Luke 18 38 Et clamavit dicens: “ Iesu, fili David, miserere mei! ”. 
Luke 18 39 Et qui praeibant, increpabant eum, ut taceret; ipse vero multo magis clamabat: “ Fili David, miserere mei! ”. 
Luke 18 40 Stans autem Iesus iussit illum adduci ad se. Et cum appropinquasset, interrogavit illum: 
Luke 18 41 “ Quid tibi vis faciam? ”. At ille dixit: “ Domine, ut videam ”. 
Luke 18 42 Et Iesus dixit illi: “ Respice! Fides tua te salvum fecit ”. 
Luke 18 43 Et confestim vidit et sequebatur illum magnificans Deum. Et omnis plebs, ut vidit, dedit laudem Deo.
Luke 19 1 Et ingressus perambulabat Iericho. 
Luke 19 2 Et ecce vir nomine Zacchaeus, et hic erat princeps publicanorum et ipse dives. 
Luke 19 3 Et quaerebat videre Iesum, quis esset, et non poterat prae turba, quia statura pusillus erat. 
Luke 19 4 Et praecurrens ascendit in arborem sycomorum, ut videret illum, quia inde erat transiturus. 
Luke 19 5 Et cum venisset ad locum, suspiciens Iesus dixit ad eum: “ Zacchaee, festinans descende, nam hodie in domo tua oportet me manere ”. 
Luke 19 6 Et festinans descendit et excepit illum gaudens. 
Luke 19 7 Et cum viderent, omnes murmurabant dicentes: “ Ad hominem peccatorem divertit! ”. 
Luke 19 8 Stans autem Zacchaeus dixit ad Dominum: “ Ecce dimidium bonorum meorum, Domine, do pauperibus et, si quid aliquem defraudavi, reddo quadruplum ”. 
Luke 19 9 Ait autem Iesus ad eum: “ Hodie salus domui huic facta est, eo quod et ipse filius sit Abrahae; 
Luke 19 10 venit enim Filius hominis quaerere et salvum facere, quod perierat ”.
Luke 19 11 Haec autem illis audientibus, adiciens dixit parabolam, eo quod esset prope Ierusalem, et illi existimarent quod confestim regnum Dei manifestaretur. 
Luke 19 12 Dixit ergo: “ Homo quidam nobilis abiit in regionem longinquam accipere sibi regnum et reverti. 
Luke 19 13 Vocatis autem decem servis suis, dedit illis decem minas et ait ad illos: “Negotiamini, dum venio”. 
Luke 19 14 Cives autem eius oderant illum et miserunt legationem post illum dicentes: “Nolumus hunc regnare super nos!”. 
Luke 19 15 Et factum est ut rediret, accepto regno, et iussit ad se vocari servos illos, quibus dedit pecuniam, ut sciret quantum negotiati essent. 
Luke 19 16 Venit autem primus dicens: “Domine, mina tua decem minas acquisivit”. 
Luke 19 17 Et ait illi: “Euge, bone serve; quia in modico fidelis fuisti, esto potestatem habens supra decem civitates”. 
Luke 19 18 Et alter venit dicens: “Mina tua, domine, fecit quinque minas”. 
Luke 19 19 Et huic ait: “Et tu esto supra quinque civitates”. 
Luke 19 20 Et alter venit dicens: “Domine, ecce mina tua, quam habui repositam in sudario; 
Luke 19 21 timui enim te, quia homo austerus es: tollis, quod non posuisti, et metis, quod non seminasti”. 
Luke 19 22 Dicit ei: “De ore tuo te iudico, serve nequam! Sciebas quod ego austerus homo sum, tollens quod non posui et metens quod non seminavi? 
Luke 19 23 Et quare non dedisti pecuniam meam ad mensam? Et ego veniens cum usuris utique exegissem illud”. 
Luke 19 24 Et adstantibus dixit: “Auferte ab illo minam et date illi, qui decem minas habet”. 
Luke 19 25 Et dixerunt ei: “Domine, habet decem minas!”. 
Luke 19 26 Dico vobis: “Omni habenti dabitur; ab eo autem, qui non habet, et, quod habet, auferetur. 
Luke 19 27 Verumtamen inimicos meos illos, qui noluerunt me regnare super se, adducite huc et interficite ante me! ”.
Luke 19 28 Et his dictis, praecedebat ascendens Hierosolymam.
Luke 19 29 Et factum est, cum appropinquasset ad Bethfage et Bethaniam, ad montem, qui vocatur Oliveti, misit duos discipulos 
Luke 19 30 dicens: “ Ite in castellum, quod contra est, in quod introeuntes invenietis pullum asinae alligatum, cui nemo umquam hominum sedit; solvite illum et adducite. 
Luke 19 31 Et si quis vos interrogaverit: “Quare solvitis?”, sic dicetis: “Dominus eum necessarium habet” ”. 
Luke 19 32 Abierunt autem, qui missi erant, et invenerunt, sicut dixit illis. 
Luke 19 33 Solventibus autem illis pullum, dixerunt domini eius ad illos: “ Quid solvitis pullum? ”. 
Luke 19 34 At illi dixerunt: “ Dominus eum necessarium habet ”. 
Luke 19 35 Et duxerunt illum ad Iesum; et iactantes vestimenta sua supra pullum, imposuerunt Iesum. 
Luke 19 36 Eunte autem illo, substernebant vestimenta sua in via. 
Luke 19 37 Et cum appropinquaret iam ad descensum montis Oliveti, coeperunt omnis multitudo discipulorum gaudentes laudare Deum voce magna super omnibus, quas viderant, virtutibus 
Luke 19 38 dicentes: “ Benedictus, qui venit rex in nomine Domini! Pax in caelo, et gloria in excelsis! ”.
Luke 19 39 Et quidam pharisaeorum de turbis dixerunt ad illum: “ Magister, increpa discipulos tuos! ”. 
Luke 19 40 Et respondens dixit: “ Dico vobis: Si hi tacuerint, lapides clamabunt! ”.
Luke 19 41 Et ut appropinquavit, videns civitatem flevit super illam 
Luke 19 42 dicens: “ Si cognovisses et tu in hac die, quae ad pacem tibi! Nunc autem abscondita sunt ab oculis tuis. 
Luke 19 43 Quia venient dies in te, et circumdabunt te inimici tui vallo et obsidebunt te et coangustabunt te undique 
Luke 19 44 et ad terram prosternent te et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae ”.
Luke 19 45 Et ingressus in templum, coepit eicere vendentes 
Luke 19 46 dicens illis: “ Scriptum est: “Et erit domus mea domus orationis”. Vos autem fecistis illam speluncam latronum ”.
Luke 19 47 Et erat docens cotidie in templo. Principes autem sacerdotum et scribae et principes plebis quaerebant illum perdere 
Luke 19 48 et non inveniebant quid facerent; omnis enim populus suspensus erat audiens illum.
Luke 20 1 Et factum est in una dierum, docente illo populum in tem plo et evangelizante, supervenerunt principes sacerdotum et scribae cum senioribus 
Luke 20 2 et aiunt dicentes ad illum: “ Dic nobis: In qua potestate haec facis, aut quis est qui dedit tibi hanc potestatem? ”. 
Luke 20 3 Respondens autem dixit ad illos: “ Interrogabo vos et ego verbum; et dicite mihi: 
Luke 20 4 Baptismum Ioannis de caelo erat an ex hominibus? ”. 
Luke 20 5 At illi cogitabant inter se dicentes: “ Si dixerimus: “De caelo”, dicet: “Quare non credidistis illi?; 
Luke 20 6 si autem dixerimus: “Ex hominibus”, plebs universa lapidabit nos; certi sunt enim Ioannem prophetam esse ”. 
Luke 20 7 Et responderunt se nescire unde esset. 
Luke 20 8 Et Iesus ait illis: “ Neque ego dico vobis in qua potestate haec facio ”.
Luke 20 9 Coepit autem dicere ad plebem parabolam hanc: “ Homo plantavit vineam et locavit eam colonis et ipse peregre fuit multis temporibus. 
Luke 20 10 Et in tempore misit ad cultores servum, ut de fructu vineae darent illi; cultores autem caesum dimiserunt eum inanem. 
Luke 20 11 Et addidit alterum servum mittere; illi autem hunc quoque caedentes et afficientes contumelia dimiserunt inanem. 
Luke 20 12 Et addidit tertium mittere; qui et illum vulnerantes eiecerunt. 
Luke 20 13 Dixit autem dominus vineae: “Quid faciam? Mittam filium meum dilectum; forsitan hunc verebuntur”. 
Luke 20 14 Quem cum vidissent coloni, cogitaverunt inter se dicentes: “Hic est heres. Occidamus illum, ut nostra fiat hereditas”. 
Luke 20 15 Et eiectum illum extra vineam occiderunt. Quid ergo faciet illis dominus vineae? 
Luke 20 16 Veniet et perdet colonos istos et dabit vineam aliis ”. Quo audito, dixerunt: “ Absit! ”. 
Luke 20 17 Ille autem aspiciens eos ait: “ Quid est ergo hoc, quod scriptum est: “Lapidem quem reprobaverunt aedificantes, hic factus est in caput anguli”?
Luke 20 18 Omnis, qui ceciderit supra illum lapidem, conquassabitur; supra quem autem ceciderit, comminuet illum ”. 
Luke 20 19 Et quaerebant scribae et principes sacerdotum mittere in illum manus in illa hora et timuerunt populum; cognoverunt enim quod ad ipsos dixerit similitudinem istam.
Luke 20 20 Et observantes miserunt insidiatores, qui se iustos simularent, ut caperent eum in sermone, et sic traderent illum principatui et potestati praesidis. 
Luke 20 21 Et interrogaverunt illum dicentes: “ Magister, scimus quia recte dicis et doces et non accipis personam, sed in veritate viam Dei doces. 
Luke 20 22 Licet nobis dare tributum Caesari an non? ”. 
Luke 20 23 Considerans autem dolum illorum dixit ad eos: 
Luke 20 24 “ Ostendite mihi denarium. Cuius habet imaginem et inscriptionem? ”. 
Luke 20 25 At illi dixerunt: “ Caesaris ”. Et ait illis: “ Reddite ergo, quae Caesaris sunt, Caesari et, quae Dei sunt, Deo ”. 
Luke 20 26 Et non potuerunt verbum eius reprehendere coram plebe et mirati in responso eius tacuerunt.
Luke 20 27 Accesserunt autem quidam sadducaeorum, qui negant esse resurrectionem, et interrogaverunt eum 
Luke 20 28 dicentes: “ Magister, Moyses scripsit nobis, si frater alicuius mortuus fuerit habens uxorem et hic sine filiis fuerit, ut accipiat eam frater eius uxorem et suscitet semen fratri suo. 
Luke 20 29 Septem ergo fratres erant: et primus accepit uxorem et mortuus est sine filiis; 
Luke 20 30 et sequens 
Luke 20 31 et tertius accepit illam, similiter autem et septem non reliquerunt filios et mortui sunt. 
Luke 20 32 Novissima mortua est et mulier. 
Luke 20 33 Mulier ergo in resurrectione cuius eorum erit uxor? Si quidem septem habuerunt eam uxorem ”. 
Luke 20 34 Et ait illis Iesus: “ Filii saeculi huius nubunt et traduntur ad nuptias; 
Luke 20 35 illi autem, qui digni habentur saeculo illo et resurrectione ex mortuis, neque nubunt neque ducunt uxores. 
Luke 20 36 Neque enim ultra mori possunt: aequales enim angelis sunt et filii sunt Dei, cum sint filii resurrectionis. 
Luke 20 37 Quia vero resurgant mortui, et Moyses ostendit secus rubum, sicut dicit: “Dominum Deum Abraham et Deum Isaac et Deum Iacob”. 
Luke 20 38 Deus autem non est mortuorum sed vivorum: omnes enim vivunt ei ”. 
Luke 20 39 Respondentes autem quidam scribarum dixerunt: “ Magister, bene dixisti ”. 
Luke 20 40 Et amplius non audebant eum quidquam interrogare.
Luke 20 41 Dixit autem ad illos: “ Quomodo dicunt Christum filium David esse? 
Luke 20 42 Ipse enim David dicit in libro Psalmorum: “Dixit Dominus Domino meo: Sede a dextris meis,
Luke 20 43 donec ponam inimicos tuos scabellum pedum tuorum”.
Luke 20 44 David ergo Dominum illum vocat; et quomodo filius eius est? ”.
Luke 20 45 Audiente autem omni populo, dixit discipulis suis: 
Luke 20 46 “ Attendite a scribis, qui volunt ambulare in stolis et amant salutationes in foro et primas cathedras in synagogis et primos discubitus in conviviis, 
Luke 20 47 qui devorant domos viduarum et simulant longam orationem. Hi accipient damnationem maiorem ”.
Luke 21 1 Respiciens autem vidit eos, qui mittebant munera sua in gazophylacium, divites. 
Luke 21 2 Vidit autem quandam viduam pauperculam mittentem illuc minuta duo 
Luke 21 3 et dixit: “ Vere dico vobis: Vidua haec pauper plus quam omnes misit. 
Luke 21 4 Nam omnes hi ex abundantia sua miserunt in munera; haec autem ex inopia sua omnem victum suum, quem habebat, misit ”.
Luke 21 5 Et quibusdam dicentibus de templo, quod lapidibus bonis et donis ornatum, esset dixit: 
Luke 21 6 “ Haec quae videtis, venient dies, in quibus non relinquetur lapis super lapidem, qui non destruatur ”. 
Luke 21 7 Interrogaverunt autem illum dicentes: “ Praeceptor, quando ergo haec erunt, et quod signum, cum fieri incipient? ”. 
Luke 21 8 Qui dixit: “ Videte, ne seducamini. Multi enim venient in nomine meo dicentes: “Ego sum” et: “Tempus appropinquavit”. Nolite ergo ire post illos. 
Luke 21 9 Cum autem audieritis proelia et seditiones, nolite terreri; oportet enim primum haec fieri, sed non statim finis ”.
Luke 21 10 Tunc dicebat illis: “ Surget gens contra gentem, et regnum adversus regnum; 
Luke 21 11 et terrae motus magni et per loca fames et pestilentiae erunt, terroresque et de caelo signa magna erunt. 
Luke 21 12 Sed ante haec omnia inicient vobis manus suas et persequentur tradentes in synagogas et custodias, et trahemini ad reges et praesides propter nomen meum; 
Luke 21 13 continget autem vobis in testimonium. 
Luke 21 14 Ponite ergo in cordibus vestris non praemeditari quemadmodum respondeatis; 
Luke 21 15 ego enim dabo vobis os et sapientiam, cui non poterunt resistere vel contradicere omnes adversarii vestri. 
Luke 21 16 Trademini autem et a parentibus et fratribus et cognatis et amicis, et morte afficient ex vobis, 
Luke 21 17 et eritis odio omnibus propter nomen meum. 
Luke 21 18 Et capillus de capite vestro non peribit. 
Luke 21 19 In patientia vestra possidebitis animas vestras.
Luke 21 20 Cum autem videritis circumdari ab exercitu Ierusalem, tunc scitote quia appropinquavit desolatio eius. 
Luke 21 21 Tunc, qui in Iudaea sunt, fugiant in montes; et, qui in medio eius, discedant; et, qui in regionibus, non intrent in eam. 
Luke 21 22 Quia dies ultionis hi sunt, ut impleantur omnia, quae scripta sunt. 
Luke 21 23 Vae autem praegnantibus et nutrientibus in illis diebus! Erit enim pressura magna super terram et ira populo huic, 
Luke 21 24 et cadent in ore gladii et captivi ducentur in omnes gentes, et Ierusalem calcabitur a gentibus, donec impleantur tempora nationum.
Luke 21 25 Et erunt signa in sole et luna et stellis, et super terram pressura gentium prae confusione sonitus maris et fluctuum, 
Luke 21 26 arescentibus hominibus prae timore et exspectatione eorum, quae supervenient orbi, nam virtutes caelorum movebuntur. 
Luke 21 27 Et tunc videbunt Filium hominis venientem in nube cum potestate et gloria magna.
Luke 21 28 His autem fieri incipientibus, respicite et levate capita vestra, quoniam appropinquat redemptio vestra ”.
Luke 21 29 Et dixit illis similitudinem: “ Videte ficulneam et omnes arbores: 
Luke 21 30 cum iam germinaverint, videntes vosmetipsi scitis quia iam prope est aestas. 
Luke 21 31 Ita et vos, cum videritis haec fieri, scitote quoniam prope est regnum Dei. 
Luke 21 32 Amen dico vobis: Non praeteribit generatio haec, donec omnia fiant. 
Luke 21 33 Caelum et terra transibunt, verba autem mea non transibunt.
Luke 21 34 Attendite autem vobis, ne forte graventur corda vestra in crapula et ebrietate et curis huius vitae, et superveniat in vos repentina dies illa; 
Luke 21 35 tamquam laqueus enim superveniet in omnes, qui sedent super faciem omnis terrae. 
Luke 21 36 Vigilate itaque omni tempore orantes, ut possitis fugere ista omnia, quae futura sunt, et stare ante Filium hominis ”.
Luke 21 37 Erat autem diebus docens in templo, noctibus vero exiens morabatur in monte, qui vocatur Oliveti. 
Luke 21 38 Et omnis populus manicabat ad eum in templo audire eum.
Luke 22 1 Appropinquabat autem dies festus Azymorum, qui dici tur Pascha. 
Luke 22 2 Et quaerebant principes sacerdotum et scribae quomodo eum interficerent; timebant vero plebem. 
Luke 22 3 Intravit autem Satanas in Iudam, qui cognominabatur Iscarioth, unum de Duodecim; 
Luke 22 4 et abiit et locutus est cum principibus sacerdotum et magistratibus, quemadmodum illum traderet eis. 
Luke 22 5 Et gavisi sunt et pacti sunt pecuniam illi dare. 
Luke 22 6 Et spopondit et quaerebat opportunitatem, ut eis traderet illum sine turba.
Luke 22 7 Venit autem dies Azymorum, in qua necesse erat occidi Pascha. 
Luke 22 8 Et misit Petrum et Ioannem dicens: “ Euntes parate nobis Pascha, ut manducemus ”. 
Luke 22 9 At illi dixerunt ei: “Ubi vis paremus? ”. 
Luke 22 10 Et dixit ad eos: “ Ecce, introeuntibus vobis in civitatem, occurret vobis homo amphoram aquae portans; sequimini eum in domum, in quam intrat. 
Luke 22 11 Et dicetis patri familias domus: “Dicit tibi Magister: Ubi est deversorium, ubi Pascha cum discipulis meis manducem?”. 
Luke 22 12 Ipse vobis ostendet cenaculum magnum stratum; ibi parate ”. 
Luke 22 13 Euntes autem invenerunt, sicut dixit illis, et paraverunt Pascha.
Luke 22 14 Et cum facta esset hora, discubuit, et apostoli cum eo. 
Luke 22 15 Et ait illis: “ Desiderio desideravi hoc Pascha manducare vobiscum, antequam patiar. 
Luke 22 16 Dico enim vobis: Non manducabo illud, donec impleatur in regno Dei ”. 
Luke 22 17 Et accepto calice, gratias egit et dixit: “ Accipite hoc et dividite inter vos. 
Luke 22 18 Dico enim vobis: Non bibam amodo de generatione vitis, donec regnum Dei veniat ”. 
Luke 22 19 Et accepto pane, gratias egit et fregit et dedit eis dicens: “ Hoc est corpus meum, quod pro vobis datur. Hoc facite in meam commemorationem ”. 
Luke 22 20 Similiter et calicem, postquam cenavit, dicens: “ Hic calix novum testamentum est in sanguine meo, qui pro vobis funditur.
Luke 22 21 Verumtamen ecce manus tradentis me mecum est in mensa; 
Luke 22 22 et quidem Filius hominis, secundum quod definitum est, vadit; verumtamen vae illi homini, per quem traditur! ”. 
Luke 22 23 Et ipsi coeperunt quaerere inter se, quis esset ex eis, qui hoc facturus esset.
Luke 22 24 Facta est autem et contentio inter eos, quis eorum videretur esse maior. 
Luke 22 25 Dixit autem eis: “ Reges gentium dominantur eorum; et, qui potestatem habent super eos, benefici vocantur. 
Luke 22 26 Vos autem non sic, sed qui maior est in vobis, fiat sicut iunior; et, qui praecessor est, sicut ministrator. 
Luke 22 27 Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.
Luke 22 28 Vos autem estis, qui permansistis mecum in tentationibus meis; 
Luke 22 29 et ego dispono vobis, sicut disposuit mihi Pater meus regnum, 
Luke 22 30 ut edatis et bibatis super mensam meam in regno meo et sedeatis super thronos iudicantes duodecim tribus Israel.
Luke 22 31 Simon, Simon, ecce Satanas expetivit vos, ut cribraret sicut triticum; 
Luke 22 32 ego autem rogavi pro te, ut non deficiat fides tua. Et tu, aliquando conversus, confirma fratres tuos ”. 
Luke 22 33 Qui dixit ei: “ Domine, tecum paratus sum et in carcerem et in mortem ire ”. 
Luke 22 34 Et ille dixit: “ Dico tibi, Petre, non cantabit hodie gallus, donec ter abneges nosse me ”.
Luke 22 35 Et dixit eis: “ Quando misi vos sine sacculo et pera et calceamentis, numquid aliquid defuit vobis? ”. At illi dixerunt: “ Nihil ”. 
Luke 22 36 Dixit ergo eis: “ Sed nunc, qui habet sacculum, tollat, similiter et peram; et, qui non habet, vendat tunicam suam et emat gladium. 
Luke 22 37 Dico enim vobis: Hoc, quod scriptum est, oportet impleri in me, illud: “Cum iniustis deputatus est”. Etenim ea, quae sunt de me, adimpletionem habent ”. 
Luke 22 38 At illi dixerunt: “ Domine, ecce gladii duo hic ”. At ille dixit eis: “ Satis est ”.
Luke 22 39 Et egressus ibat secundum consuetudinem in montem Olivarum; secuti sunt autem illum et discipuli. 
Luke 22 40 Et cum pervenisset ad locum, dixit illis: “ Orate, ne intretis in tentationem ”. 
Luke 22 41 Et ipse avulsus est ab eis, quantum iactus est lapidis, et, positis genibus, orabat 
Luke 22 42 dicens: “ Pater, si vis, transfer calicem istum a me; verumtamen non mea voluntas sed tua fiat ”. 
Luke 22 43 Apparuit autem illi angelus de caelo confortans eum. Et factus in agonia prolixius orabat. 
Luke 22 44 Et factus est sudor eius sicut guttae sanguinis decurrentis in terram. 
Luke 22 45 Et cum surrexisset ab oratione et venisset ad discipulos, invenit eos dormientes prae tristitia 
Luke 22 46 et ait illis: “ Quid dormitis? Surgite; orate, ne intretis in tentationem ”.
Luke 22 47 Adhuc eo loquente, ecce turba; et, qui vocabatur Iudas, unus de Duodecim, antecedebat eos et appropinquavit Iesu, ut oscularetur eum. 
Luke 22 48 Iesus autem dixit ei: “ Iuda, osculo Filium hominis tradis? ”. 
Luke 22 49 Videntes autem hi, qui circa ipsum erant, quod futurum erat, dixerunt: “ Domine, si percutimus in gladio? ”. 
Luke 22 50 Et percussit unus ex illis servum principis sacerdotum et amputavit auriculam eius dextram. 
Luke 22 51 Respondens autem Iesus ait: “ Sinite usque huc! ”. Et cum tetigisset auriculam eius, sanavit eum. 
Luke 22 52 Dixit autem Iesus ad eos, qui venerant ad se principes sacerdotum et magistratus templi et seniores: “ Quasi ad latronem existis cum gladiis et fustibus? 
Luke 22 53 Cum cotidie vobiscum fuerim in templo, non extendistis manus in me; sed haec est hora vestra et potestas tenebrarum ”.
Luke 22 54 Comprehendentes autem eum, duxerunt et introduxerunt in domum principis sacerdotum. Petrus vero sequebatur a longe. 
Luke 22 55 Accenso autem igni in medio atrio et circumsedentibus illis, sedebat Petrus in medio eorum. 
Luke 22 56 Quem cum vidisset ancilla quaedam sedentem ad lumen et eum fuisset intuita, dixit: 
Luke 22 57 “ Et hic cum illo erat! ”. At ille negavit eum dicens: 
Luke 22 58 “ Mulier, non novi illum! ”. Et post pusillum alius videns eum dixit: “ Et tu de illis es! ”. Petrus vero ait: “ O homo, non sum! ”. 
Luke 22 59 Et intervallo facto quasi horae unius, alius quidam affirmabat dicens: “ Vere et hic cum illo erat, nam et Galilaeus est! ”. 
Luke 22 60 Et ait Petrus: “ Homo, nescio quid dicis! ”. Et continuo adhuc illo loquente cantavit gallus. 
Luke 22 61 Et conversus Dominus respexit Petrum; et recordatus est Petrus verbi Domini, sicut dixit ei: “ Priusquam gallus cantet hodie, ter me negabis ”. 
Luke 22 62 Et egressus foras flevit amare.
Luke 22 63 Et viri, qui tenebant illum, illudebant ei caedentes; 
Luke 22 64 et velaverunt eum et interrogabant eum dicentes: “ Prophetiza: Quis est, qui te percussit? ”. 
Luke 22 65 Et alia multa blasphemantes dicebant in eum.
Luke 22 66 Et ut factus est dies, convenerunt seniores plebis et principes sacerdotum et scribae et duxerunt illum in concilium suum 
Luke 22 67 dicentes: “ Si tu es Christus, dic nobis ”. Et ait illis: “ Si vobis dixero, non credetis; 
Luke 22 68 si autem interrogavero, non respondebitis mihi.
Luke 22 69 Ex hoc autem erit Filius hominis sedens a dextris virtutis Dei ”. 
Luke 22 70 Dixerunt autem omnes: “ Tu ergo es Filius Dei? ”. Qui ait ad illos: “ Vos dicitis quia ego sum ”. 
Luke 22 71 At illi dixerunt: “ Quid adhuc desideramus testimonium? Ipsi enim audivimus de ore eius! ”.
Luke 23 1 Et surgens omnis multitudo eorum duxerunt illum ad Pi latum. 
Luke 23 2 Coeperunt autem accusare illum dicentes: “ Hunc invenimus subvertentem gentem nostram et prohibentem tributa dare Caesari et dicentem se Christum regem esse ”. 
Luke 23 3 Pilatus autem interrogavit eum dicens: “ Tu es rex Iudaeorum? ”. At ille respondens ait: “ Tu dicis ”. 
Luke 23 4 Ait autem Pilatus ad principes sacerdotum et turbas: “ Nihil invenio causae in hoc homine ”. 
Luke 23 5 At illi invalescebant dicentes: “ Commovet populum docens per universam Iudaeam et in cipiens a Galilaea usque huc! ”. 
Luke 23 6 Pilatus autem audiens interrogavit si homo Galilaeus esset; 
Luke 23 7 et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus. 
Luke 23 8 Herodes autem, viso Iesu, gavisus est valde; erat enim cupiens ex multo tempore videre eum, eo quod audiret de illo et sperabat signum aliquod videre ab eo fieri. 
Luke 23 9 Interrogabat autem illum multis sermonibus; at ipse nihil illi respondebat. 
Luke 23 10 Stabant etiam principes sacerdotum et scribae constanter accusantes eum. 
Luke 23 11 Sprevit autem illum Herodes cum exercitu suo et illusit indutum veste alba et remisit ad Pilatum. 
Luke 23 12 Facti sunt autem amici inter se Herodes et Pilatus in ipsa die; nam antea inimici erant ad invicem.
Luke 23 13 Pilatus autem, convocatis principibus sacerdotum et magistratibus et plebe, 
Luke 23 14 dixit ad illos: “ Obtulistis mihi hunc hominem quasi avertentem populum, et ecce ego coram vobis interrogans nullam causam inveni in homine isto ex his, in quibus eum accusatis, 
Luke 23 15 sed neque Herodes; remisit enim illum ad nos. Et ecce nihil dignum morte actum est ei. 
Luke 23 16 Emendatum ergo illum dimittam ”. 
Luke 23 17 
Luke 23 18 Exclamavit autem universa turba dicens: “ Tolle hunc et dimitte nobis Barabbam! ”, 
Luke 23 19 qui erat propter seditionem quandam factam in civitate et homicidium missus in carcerem.
Luke 23 20 Iterum autem Pilatus locutus est ad illos volens dimittere Iesum, 
Luke 23 21 at illi succlamabant dicentes: “ Crucifige, crucifige illum! ”. 
Luke 23 22 Ille autem tertio dixit ad illos: “ Quid enim mali fecit iste? Nullam causam mortis invenio in eo; corripiam ergo illum et dimittam ”. 
Luke 23 23 At illi instabant vocibus magnis postulantes, ut crucifigeretur, et invalescebant voces eorum. 
Luke 23 24 Et Pilatus adiudicavit fieri petitionem eorum: 
Luke 23 25 dimisit autem eum, qui propter seditionem et homicidium missus fuerat in carcerem, quem petebant; Iesum vero tradidit voluntati eorum.
Luke 23 26 Et cum abducerent eum, apprehenderunt Simonem quendam Cyrenensem venientem de villa et imposuerunt illi crucem portare post Iesum.
Luke 23 27 Sequebatur autem illum multa turba populi et mulierum, quae plangebant et lamentabant eum. 
Luke 23 28 Conversus autem ad illas Iesus dixit: “ Filiae Ierusalem, nolite flere super me, sed super vos ipsas flete et super filios vestros, 
Luke 23 29 quoniam ecce venient dies, in quibus dicent: “Beatae steriles et ventres, qui non genuerunt, et ubera, quae non lactaverunt!”.
Luke 23 30 Tunc incipient dicere montibus: “Cadite super nos!”, et collibus: “Operite nos!”, 
Luke 23 31 quia si in viridi ligno haec faciunt, in arido quid fiet? ”.
Luke 23 32 Ducebantur autem et alii duo nequam cum eo, ut interficerentur.
Luke 23 33 Et postquam venerunt in locum, qui vocatur Calvariae, ibi crucifixerunt eum et latrones, unum a dextris et alterum a sinistris. 
Luke 23 34 Iesus autem dicebat: “ Pater, dimitte illis, non enim sciunt quid faciunt ”. Dividentes vero vestimenta eius miserunt sortes. 
Luke 23 35 Et stabat populus exspectans. Et deridebant illum et principes dicentes: “ Alios salvos fecit; se salvum faciat, si hic est Christus Dei electus! ”. 
Luke 23 36 Illudebant autem ei et milites accedentes, acetum offerentes illi 
Luke 23 37 et dicentes: “ Si tu es rex Iudaeorum, salvum te fac! ”. 
Luke 23 38 Erat autem et superscriptio super illum: “ Hic est rex Iudaeorum ”.
Luke 23 39 Unus autem de his, qui pendebant, latronibus blasphemabat eum dicens: “ Nonne tu es Christus? Salvum fac temetipsum et nos! ”. 
Luke 23 40 Respondens autem alter increpabat illum dicens: “ Neque tu times Deum, quod in eadem damnatione es? 
Luke 23 41 Et nos quidem iuste, nam digna factis recipimus! Hic vero nihil mali gessit ”. 
Luke 23 42 Et dicebat: “ Iesu, memento mei, cum veneris in regnum tuum ”. 
Luke 23 43 Et dixit illi: “ Amen dico tibi: Hodie mecum eris in paradiso ”.
Luke 23 44 Et erat iam fere hora sexta, et tenebrae factae sunt in universa terra usque in horam nonam, 
Luke 23 45 et obscuratus est sol, et velum templi scissum est medium. 
Luke 23 46 Et clamans voce magna Iesus ait: “ Pater, in manus tuas commendo spiritum meum ”; et haec dicens exspiravit.
Luke 23 47 Videns autem centurio, quod factum fuerat, glorificavit Deum dicens: “ Vere hic homo iustus erat! ”. 
Luke 23 48 Et omnis turba eorum, qui simul aderant ad spectaculum istud et videbant, quae fiebant, percutientes pectora sua revertebantur.
Luke 23 49 Stabant autem omnes noti eius a longe et mulieres, quae secutae erant eum a Galilaea, haec videntes.
Luke 23 50 Et ecce vir nomine Ioseph, qui erat decurio, vir bonus et iustus 
Luke 23 51 Chic non consenserat consilio et actibus eorum — ab Arimathaea civitate Iudaeorum, qui exspectabat regnum Dei, 
Luke 23 52 hic accessit ad Pilatum et petiit corpus Iesu 
Luke 23 53 et depositum involvit sindone et posuit eum in monumento exciso, in quo nondum quisquam positus fuerat. 
Luke 23 54 Et dies erat Parasceves, et sabbatum illucescebat. 
Luke 23 55 Subsecutae autem mulieres, quae cum ipso venerant de Galilaea, viderunt monumentum et quemadmodum positum erat corpus eius; 
Luke 23 56 et revertentes paraverunt aromata et unguenta et sabbato quidem siluerunt secundum mandatum.
Luke 24 1 Prima autem sabbatorum, valde diluculo venerunt ad monumentum portantes, quae paraverant, aromata. 
Luke 24 2 Et invenerunt lapidem revolutum a monumento; 
Luke 24 3 et ingressae non invenerunt corpus Domini Iesu. 
Luke 24 4 Et factum est, dum mente haesitarent de isto, ecce duo viri steterunt secus illas in veste fulgenti. 
Luke 24 5 Cum timerent autem et declinarent vultum in terram, dixerunt ad illas: “ Quid quaeritis viventem cum mortuis? 
Luke 24 6 Non est hic, sed surrexit. Recordamini qualiter locutus est vobis, cum adhuc in Galilaea esset, 
Luke 24 7 dicens: “Oportet Filium hominis tradi in manus hominum peccatorum et crucifigi et die tertia resurgere” ”. 
Luke 24 8 Et recordatae sunt verborum eius 
Luke 24 9 et regressae a monumento nuntiaverunt haec omnia illis Undecim et ceteris omnibus. 
Luke 24 10 Erat autem Maria Magdalene et Ioanna et Maria Iacobi; et ceterae cum eis dicebant ad apostolos haec. 
Luke 24 11 Et visa sunt ante illos sicut deliramentum verba ista, et non credebant illis. 
Luke 24 12 Petrus autem surgens cucurrit ad monumentum et procumbens videt linteamina sola; et rediit ad sua mirans, quod factum fuerat.
Luke 24 13 Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem nomine Emmaus; 
Luke 24 14 et ipsi loquebantur ad invicem de his omnibus, quae acciderant. 
Luke 24 15 Et factum est, dum fabularentur et secum quaererent, et ipse Iesus appropinquans ibat cum illis; 
Luke 24 16 oculi autem illorum tenebantur, ne eum agnoscerent. 
Luke 24 17 Et ait ad illos: “ Qui sunt hi sermones, quos confertis ad invicem ambulantes? ”. Et steterunt tristes. 
Luke 24 18 Et respondens unus, cui nomen Cleopas, dixit ei: “ Tu solus peregrinus es in Ierusalem et non cognovisti, quae facta sunt in illa his diebus? ”. 
Luke 24 19 Quibus ille dixit: “ Quae? ”. Et illi dixerunt ei: “ De Iesu Nazareno, qui fuit vir propheta, potens in opere et sermone coram Deo et omni populo; 
Luke 24 20 et quomodo eum tradiderunt summi sacerdotes et principes nostri in damnationem mortis et crucifixerunt eum. 
Luke 24 21 Nos autem sperabamus, quia ipse esset redempturus Israel; at nunc super haec omnia tertia dies hodie quod haec facta sunt. 
Luke 24 22 Sed et mulieres quaedam ex nostris terruerunt nos, quae ante lucem fuerunt ad monumentum 
Luke 24 23 et, non invento corpore eius, venerunt dicentes se etiam visionem angelorum vidisse, qui dicunt eum vivere. 
Luke 24 24 Et abierunt quidam ex nostris ad monumentum et ita invenerunt, sicut mulieres dixerunt, ipsum vero non viderunt ”.
Luke 24 25 Et ipse dixit ad eos: “ O stulti et tardi corde ad credendum in omnibus, quae locuti sunt Prophetae! 
Luke 24 26 Nonne haec oportuit pati Christum et intrare in gloriam suam? ”. 
Luke 24 27 Et incipiens a Moyse et omnibus Prophetis interpretabatur illis in omnibus Scripturis, quae de ipso erant. 
Luke 24 28 Et appropinquaverunt castello, quo ibant, et ipse se finxit longius ire. 
Luke 24 29 Et coegerunt illum dicentes: “ Mane nobiscum, quoniam advesperascit, et inclinata est iam dies ”. Et intravit, ut maneret cum illis. 
Luke 24 30 Et factum est, dum recumberet cum illis, accepit panem et benedixit ac fregit et porrigebat illis. 
Luke 24 31 Et aperti sunt oculi eorum, et cognoverunt eum; et ipse evanuit ab eis. 
Luke 24 32 Et dixerunt ad invicem: “ Nonne cor nostrum ardens erat in nobis, dum loqueretur nobis in via et aperiret nobis Scripturas? ”. 
Luke 24 33 Et surgentes eadem hora regressi sunt in Ierusalem et invenerunt congregatos Undecim et eos, qui cum ipsis erant, 
Luke 24 34 dicentes: “ Surrexit Dominus vere et apparuit Simoni ”. 
Luke 24 35 Et ipsi narrabant, quae gesta erant in via, et quomodo cognoverunt eum in fractione panis.
Luke 24 36 Dum haec autem loquuntur, ipse stetit in medio eorum et dicit eis: “ Pax vobis! ”. 
Luke 24 37 Conturbati vero et conterriti existimabant se spiritum videre. 
Luke 24 38 Et dixit eis: “ Quid turbati estis, et quare cogitationes ascendunt in corda vestra? 
Luke 24 39 Videte manus meas et pedes meos, quia ipse ego sum! Palpate me et videte, quia spiritus carnem et ossa non habet, sicut me videtis habere ”. 
Luke 24 40 Et cum hoc dixisset, ostendit eis manus et pedes. 
Luke 24 41 Adhuc autem illis non credentibus prae gaudio et mirantibus, dixit eis: “ Habetis hic aliquid, quod manducetur? ”. 
Luke 24 42 At illi obtulerunt ei partem piscis assi. 
Luke 24 43 Et sumens, coram eis manducavit.
Luke 24 44 Et dixit ad eos: “ Haec sunt verba, quae locutus sum ad vos, cum adhuc essem vobiscum, quoniam necesse est impleri omnia, quae scripta sunt in Lege Moysis et Prophetis et Psalmis de me ”. 
Luke 24 45 Tunc aperuit illis sensum, ut intellegerent Scripturas. 
Luke 24 46 Et dixit eis: “ Sic scriptum est, Christum pati et resurgere a mortuis die tertia, 
Luke 24 47 et praedicari in nomine eius paenitentiam in remissionem peccatorum in omnes gentes, incipientibus ab Ierusalem. 
Luke 24 48 Vos estis testes horum. 
Luke 24 49 Et ecce ego mitto promissum Patris mei in vos; vos autem sedete in civitate, quoadusque induamini virtutem ex alto ”.
Luke 24 50 Eduxit autem eos foras usque in Bethaniam et, elevatis manibus suis, benedixit eis. 
Luke 24 51 Et factum est, dum benediceret illis, recessit ab eis et ferebatur in caelum. 
Luke 24 52 Et ipsi adoraverunt eum et regressi sunt in Ierusalem cum gaudio magno 
Luke 24 53 et erant semper in templo benedicentes Deum.
John 1 1 In principio erat Verbum, et Verbum erat apud Deum, et Deus erat Verbum. 
John 1 2 Hoc erat in principio apud Deum. 
John 1 3 Omnia per ipsum facta sunt, et sine ipso factum est nihil, quod factum est; 
John 1 4 in ipso vita erat, et vita erat lux hominum, 
John 1 5 et lux in tenebris lucet, et tenebrae eam non comprehenderunt.
John 1 6 Fuit homo missus a Deo, cui nomen erat Ioannes; 
John 1 7 hic venit in testimonium, ut testimonium perhiberet de lumine, ut omnes crederent per illum. 
John 1 8 Non erat ille lux, sed ut testimonium perhiberet de lumine.
John 1 9 Erat lux vera, quae illuminat omnem hominem, veniens in mundum. 
John 1 10 In mundo erat, et mundus per ipsum factus est, et mundus eum non cognovit. 
John 1 11 In propria venit, et sui eum non receperunt.
John 1 12 Quotquot autem acceperunt eum, dedit eis potestatem filios Dei fieri, his, qui credunt in nomine eius, 
John 1 13 qui non ex sanguinibus neque ex voluntate carnis neque ex voluntate viri, sed ex Deo nati sunt.
John 1 14 Et Verbum caro factum est et habitavit in nobis; et vidimus gloriam eius, gloriam quasi Unigeniti a Patre, plenum gratiae et veritatis.
John 1 15 Ioannes testimonium perhibet de ipso et clamat dicens: “ Hic erat, quem dixi: Qui post me venturus est, ante me factus est, quia prior me erat ”.
John 1 16 Et de plenitudine eius nos omnes accepimus, et gratiam pro gratia; 
John 1 17 quia lex per Moysen data est, gratia et veritas per Iesum Christum facta est. 
John 1 18 Deum nemo vidit umquam; unigenitus Deus, qui est in sinum Patris, ipse enarravit.
John 1 19 Et hoc est testimonium Ioannis, quando miserunt ad eum Iudaei ab Hierosolymis sacerdotes et Levitas, ut interrogarent eum: “ Tu quis es? ”. 
John 1 20 Et confessus est et non negavit; et confessus est: “ Non sum ego Christus ”. 
John 1 21 Et interrogaverunt eum: “ Quid ergo? Elias es tu? ”. Et dicit: “ Non sum ”. “ Propheta es tu? ”. Et respondit: “ Non ”. 
John 1 22 Dixerunt ergo ei: “ Quis es? Ut responsum demus his, qui miserunt nos. Quid dicis de teipso? ”. 
John 1 23 Ait: “ Ego vox clamantis in deserto: “Dirigite viam Domini”, sicut dixit Isaias propheta ”. 
John 1 24 Et qui missi fuerant, erant ex pharisaeis; 
John 1 25 et interrogaverunt eum et dixerunt ei: “ Quid ergo baptizas, si tu non es Christus neque Elias neque propheta? ”. 
John 1 26 Respondit eis Ioannes dicens: “ Ego baptizo in aqua; medius vestrum stat, quem vos non scitis, 
John 1 27 qui post me venturus est, cuius ego non sum dignus, ut solvam eius corrigiam calceamenti ”. 
John 1 28 Haec in Bethania facta sunt trans Iordanem, ubi erat Ioannes baptizans.
John 1 29 Altera die videt Iesum venientem ad se et ait: “ Ecce agnus Dei, qui tollit peccatum mundi. 
John 1 30 Hic est, de quo dixi: Post me venit vir, qui ante me factus est, quia prior me erat. 
John 1 31 Et ego nesciebam eum, sed ut manifestetur Israel, propterea veni ego in aqua baptizans ”. 
John 1 32 Et testimonium perhibuit Ioannes dicens: “ Vidi Spiritum descendentem quasi columbam de caelo, et mansit super eum; 
John 1 33 et ego nesciebam eum, sed, qui misit me baptizare in aqua, ille mihi dixit: “Super quem videris Spiritum descendentem et manentem super eum, hic est qui baptizat in Spiritu Sancto”. 
John 1 34 Et ego vidi et testimonium perhibui quia hic est Filius Dei ”.
John 1 35 Altera die iterum stabat Ioannes et ex discipulis eius duo, 
John 1 36 et respiciens Iesum ambulantem dicit: “ Ecce agnus Dei ”. 
John 1 37 Et audierunt eum duo discipuli loquentem et secuti sunt Iesum. 
John 1 38 Conversus autem Iesus et videns eos sequentes se dicit eis: “ Quid quaeritis? ”. Qui dixerunt ei: “ Rabbi — quod dicitur interpretatum Magister — ubi manes? ”. 
John 1 39 Dicit eis: “ Venite et videbitis ”. Venerunt ergo et viderunt, ubi maneret, et apud eum manserunt die illo; hora erat quasi decima.
John 1 40 Erat Andreas, frater Simonis Petri, unus ex duobus, qui audierant ab Ioanne et secuti fuerant eum. 
John 1 41 Invenit hic primum fratrem suum Simonem et dicit ei: “ Invenimus Messiam ” — quod est interpretatum Christus C; 
John 1 42 adduxit eum ad Iesum. Intuitus eum Iesus dixit: “ Tu es Simon filius Ioannis; tu vocaberis Cephas ” — quod interpretatur Petrus C.
John 1 43 In crastinum voluit exire in Galilaeam et invenit Philippum. Et dicit ei Iesus: “ Sequere me ”. 
John 1 44 Erat autem Philippus a Bethsaida, civitate Andreae et Petri. 
John 1 45 Invenit Philippus Nathanael et dicit ei: “ Quem scripsit Moyses in Lege et Prophetae invenimus, Iesum filium Ioseph a Nazareth ”. 
John 1 46 Et dixit ei Nathanael: “ A Nazareth potest aliquid boni esse? ”. Dicit ei Philippus: “ Veni et vide ”. 
John 1 47 Vidit Iesus Nathanael venientem ad se et dicit de eo: “ Ecce vere Israelita, in quo dolus non est ”. 
John 1 48 Dicit ei Nathanael: “ Unde me nosti? ”. Respondit Iesus et dixit ei: “ Priusquam te Philippus vocaret, cum esses sub ficu, vidi te ”. 
John 1 49 Respondit ei Nathanael: “ Rabbi, tu es Filius Dei, tu rex es Israel! ”. 
John 1 50 Respondit Iesus et dixit ei: “ Quia dixi tibi: Vidi te sub ficu, credis? Maiora his videbis ”. 
John 1 51 Et dicit ei: “ Amen, amen dico vobis: Videbitis caelum apertum et angelos Dei ascendentes et descendentes supra Filium hominis ”.
John 2 1 Et die tertio nuptiae factae sunt in Cana Galilaeae, et erat mater Iesu ibi; 
John 2 2 vocatus est autem et Iesus et discipuli eius ad nuptias. 
John 2 3 Et deficiente vino, dicit mater Iesu ad eum: “ Vinum non habent ”. 
John 2 4 Et dicit ei Iesus: “ Quid mihi et tibi, mulier? Nondum venit hora mea ”. 
John 2 5 Dicit mater eius ministris: “ Quodcumque dixerit vobis, facite ”.
John 2 6 Erant autem ibi lapideae hydriae sex positae secundum purificationem Iudaeorum, capientes singulae metretas binas vel ternas. 
John 2 7 Dicit eis Iesus: “ Implete hydrias aqua ”. Et impleverunt eas usque ad summum. 
John 2 8 Et dicit eis: “ Haurite nunc et ferte architriclino ”. Illi autem tulerunt. 
John 2 9 Ut autem gustavit architriclinus aquam vinum factam et non sciebat unde esset, ministri autem sciebant, qui haurierant aquam, vocat sponsum architriclinus 
John 2 10 et dicit ei: “ Omnis homo primum bonum vinum ponit et, cum inebriati fuerint, id quod deterius est; tu servasti bonum vinum usque adhuc ”. 
John 2 11 Hoc fecit initium signorum Iesus in Cana Galilaeae et manifestavit gloriam suam, et crediderunt in eum discipuli eius.
John 2 12 Post hoc descendit Capharnaum ipse et mater eius et fratres eius et discipuli eius, et ibi manserunt non multis diebus.
John 2 13 Et prope erat Pascha Iudaeorum, et ascendit Hierosolymam Iesus. 
John 2 14 Et invenit in templo vendentes boves et oves et columbas, et nummularios sedentes; 
John 2 15 et cum fecisset flagellum de funiculis, omnes eiecit de templo, oves quoque et boves, et nummulariorum effudit aes et mensas subvertit; 
John 2 16 et his, qui columbas vendebant, dixit: “ Auferte ista hinc! Nolite facere domum Patris mei domum negotiationis ”. 
John 2 17 Recordati sunt discipuli eius quia scriptum est: “ Zelus domus tuae comedit me ”. 
John 2 18 Responderunt ergo Iudaei et dixerunt ei: “ Quod signum ostendis nobis, quia haec facis? ”. 
John 2 19 Respondit Iesus et dixit eis: “ Solvite templum hoc, et in tribus diebus excitabo illud ”. 
John 2 20 Dixerunt ergo Iudaei: “ Quadraginta et sex annis aedificatum est templum hoc, et tu tribus diebus excitabis illud? ”. 
John 2 21 Ille autem dicebat de templo corporis sui. 
John 2 22 Cum ergo resurrexisset a mortuis, recordati sunt discipuli eius quia hoc dicebat, et crediderunt Scripturae et sermoni, quem dixit Iesus.
John 2 23 Cum autem esset Hierosolymis in Pascha, in die festo, multi crediderunt in nomine eius, videntes signa eius, quae faciebat. 
John 2 24 Ipse autem Iesus non credebat semetipsum eis, eo quod ipse nosset omnes, 
John 2 25 et quia opus ei non erat, ut quis testimonium perhiberet de homine; ipse enim sciebat quid esset in homine.
John 3 1 Erat autem homo ex pharisaeis, Nicodemus nomine, princeps Iudaeorum; 
John 3 2 hic venit ad eum nocte et dixit ei: “ Rabbi, scimus quia a Deo venisti magister; nemo enim potest haec signa facere, quae tu facis, nisi fuerit Deus cum eo ”. 
John 3 3 Respondit Iesus et dixit ei: “ Amen, amen dico tibi: Nisi quis natus fuerit desuper, non potest videre regnum Dei ”. 
John 3 4 Dicit ad eum Nicodemus: “ Quomodo potest homo nasci, cum senex sit? Numquid potest in ventrem matris suae iterato introire et nasci? ”. 
John 3 5 Respondit Iesus: “ Amen, amen dico tibi: Nisi quis natus fuerit ex aqua et Spiritu, non potest introire in regnum Dei. 
John 3 6 Quod natum est ex carne, caro est; et, quod natum est ex Spiritu, spiritus est. 
John 3 7 Non mireris quia dixi tibi: Oportet vos nasci denuo. 
John 3 8 Spiritus, ubi vult, spirat, et vocem eius audis, sed non scis unde veniat et quo vadat; sic est omnis, qui natus est ex Spiritu ”. 
John 3 9 Respondit Nicodemus et dixit ei: “ Quomodo possunt haec fieri? ”. 
John 3 10 Respondit Iesus et dixit ei: “ Tu es magister Israel et haec ignoras? 
John 3 11 Amen, amen dico tibi: Quod scimus, loquimur et, quod vidimus, testamur; et testimonium nostrum non accipitis. 
John 3 12 Si terrena dixi vobis, et non creditis, quomodo, si dixero vobis caelestia, credetis? 
John 3 13 Et nemo ascendit in caelum, nisi qui descendit de caelo, Filius hominis. 
John 3 14 Et sicut Moyses exaltavit serpentem in deserto, ita exaltari oportet Filium hominis, 
John 3 15 ut omnis, qui credit, in ipso habeat vitam aeternam ”.
John 3 16 Sic enim dilexit Deus mundum, ut Filium suum unigenitum daret, ut omnis, qui credit in eum, non pereat, sed habeat vitam aeternam. 
John 3 17 Non enim misit Deus Filium in mundum, ut iudicet mundum, sed ut salvetur mundus per ipsum. 
John 3 18 Qui credit in eum, non iudicatur; qui autem non credit, iam iudicatus est, quia non credidit in nomen Unigeniti Filii Dei. 
John 3 19 Hoc est autem iudicium: Lux venit in mundum, et dilexerunt homines magis tenebras quam lucem; erant enim eorum mala opera. 
John 3 20 Omnis enim, qui mala agit, odit lucem et non venit ad lucem, ut non arguantur opera eius; 
John 3 21 qui autem facit veritatem, venit ad lucem, ut manifestentur eius opera, quia in Deo sunt facta.
John 3 22 Post haec venit Iesus et discipuli eius in Iudaeam terram, et illic demorabatur cum eis et baptizabat. 
John 3 23 Erat autem et Ioannes baptizans in Enon iuxta Salim, quia aquae multae erant illic, et adveniebant et baptizabantur; 
John 3 24 nondum enim missus fuerat in carcerem Ioannes.
John 3 25 Facta est ergo quaestio ex discipulis Ioannis cum Iudaeo de purificatione. 
John 3 26 Et venerunt ad Ioannem et dixerunt ei: “ Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes veniunt ad eum! ”. 
John 3 27 Respondit Ioannes et dixit: “ Non potest homo accipere quidquam, nisi fuerit ei datum de caelo. 
John 3 28 Ipsi vos mihi testimonium perhibetis, quod dixerim: Non sum ego Christus, sed: Missus sum ante illum. 
John 3 29 Qui habet sponsam, sponsus est; amicus autem sponsi, qui stat et audit eum, gaudio gaudet propter vocem sponsi. Hoc ergo gaudium meum impletum est. 
John 3 30 Illum oportet crescere, me autem minui ”.
John 3 31 Qui de sursum venit, supra omnes est; qui est de terra, de terra est et de terra loquitur. Qui de caelo venit, supra omnes est; 
John 3 32 et quod vidit et audivit, hoc testatur, et testimonium eius nemo accipit. 
John 3 33 Qui accipit eius testimonium, signavit quia Deus verax est.
John 3 34 Quem enim misit Deus, verba Dei loquitur; non enim ad mensuram dat Spiritum. 
John 3 35 Pater diligit Filium et omnia dedit in manu eius. 
John 3 36 Qui credit in Filium, habet vitam aeternam; qui autem incredulus est Filio, non videbit vitam, sed ira Dei manet super eum.
John 4 1 Ut ergo cognovit Iesus quia audierunt pharisaei quia Iesus plures discipulos facit et baptizat quam Ioannes 
John 4 2 — quamquam Iesus ipse non baptizaret sed discipuli eius — 
John 4 3 reliquit Iudaeam et abiit iterum in Galilaeam. 
John 4 4 Oportebat autem eum transire per Samariam. 
John 4 5 Venit ergo in civitatem Samariae, quae dicitur Sichar, iuxta praedium, quod dedit Iacob Ioseph filio suo; 
John 4 6 erat autem ibi fons Iacob. Iesus ergo fatigatus ex itinere sedebat sic super fontem; hora erat quasi sexta. 
John 4 7 Venit mulier de Samaria haurire aquam. Dicit ei Iesus: “ Da mihi bibere ”; 
John 4 8 discipuli enim eius abierant in civitatem, ut cibos emerent. 
John 4 9 Dicit ergo ei mulier illa Samaritana: “ Quomodo tu, Iudaeus cum sis, bibere a me poscis, quae sum mulier Samaritana? ”. Non enim coutuntur Iudaei Samaritanis. 
John 4 10 Respondit Iesus et dixit ei: “ Si scires donum Dei, et quis est, qui dicit tibi: “Da mihi bibere”, tu forsitan petisses ab eo, et dedisset tibi aquam vivam ”.
John 4 11 Dicit ei mulier: “ Domine, neque in quo haurias habes, et puteus altus est; unde ergo habes aquam vivam? 
John 4 12 Numquid tu maior es patre nostro Iacob, qui dedit nobis puteum, et ipse ex eo bibit et filii eius et pecora eius? ”. 
John 4 13 Respondit Iesus et dixit ei: “ Omnis, qui bibit ex aqua hac, sitiet iterum; 
John 4 14 qui autem biberit ex aqua, quam ego dabo ei, non sitiet in aeternum; sed aqua, quam dabo ei, fiet in eo fons aquae salientis in vitam aeternam ”. 
John 4 15 Dicit ad eum mulier: “ Domine, da mihi hanc aquam, ut non sitiam neque veniam huc haurire ”. 
John 4 16 Dicit ei: “ Vade, voca virum tuum et veni huc ”. 
John 4 17 Respondit mulier et dixit ei: “ Non habeo virum ”. Dicit ei Iesus: “ Bene dixisti: “Non habeo virum”; 
John 4 18 quinque enim viros habuisti, et nunc, quem habes, non est tuus vir. Hoc vere dixisti ”.
John 4 19 Dicit ei mulier: “ Domine, video quia propheta es tu. 
John 4 20 Patres nostri in monte hoc adoraverunt, et vos dicitis quia in Hierosolymis est locus, ubi adorare oportet ”. 
John 4 21 Dicit ei Iesus: “ Crede mihi, mulier, quia venit hora, quando neque in monte hoc neque in Hierosolymis adorabitis Patrem. 
John 4 22 Vos adoratis, quod nescitis; nos adoramus, quod scimus, quia salus ex Iudaeis est. 
John 4 23 Sed venit hora, et nunc est, quando veri adoratores adorabunt Patrem in Spiritu et veritate; nam et Pater tales quaerit, qui adorent eum. 
John 4 24 Spiritus est Deus, et eos, qui adorant eum, in Spiritu et veritate oportet adorare ”. 
John 4 25 Dicit ei mulier: “ Scio quia Messias venit — qui dicitur Christus C; cum venerit ille, nobis annuntiabit omnia ”. 
John 4 26 Dicit ei Iesus: “ Ego sum, qui loquor tecum ”.
John 4 27 Et continuo venerunt discipuli eius et mirabantur quia cum muliere loquebatur; nemo tamen dixit: “ Quid quaeris aut quid loqueris cum ea? ”. 
John 4 28 Reliquit ergo hydriam suam mulier et abiit in civitatem et dicit illis hominibus: 
John 4 29 “ Venite, videte hominem, qui dixit mihi omnia, quaecumque feci; numquid ipse est Christus? ”. 
John 4 30 Exierunt de civitate et veniebant ad eum.
John 4 31 Interea rogabant eum discipuli dicentes: “ Rabbi, manduca ”. 
John 4 32 Ille autem dixit eis: “ Ego cibum habeo manducare, quem vos nescitis ”. 
John 4 33 Dicebant ergo discipuli ad invicem: “ Numquid aliquis attulit ei manducare? ”. 
John 4 34 Dicit eis Iesus: “ Meus cibus est, ut faciam voluntatem eius, qui misit me, et ut perficiam opus eius. 
John 4 35 Nonne vos dicitis: “Adhuc quattuor menses sunt, et messis venit”? Ecce dico vobis: Levate oculos vestros et videte regiones, quia albae sunt ad messem! Iam 
John 4 36 qui metit, mercedem accipit et congregat fructum in vitam aeternam, ut et qui seminat, simul gaudeat et qui metit. 
John 4 37 In hoc enim est verbum verum: Alius est qui seminat, et alius est qui metit. 
John 4 38 Ego misi vos metere, quod vos non laborastis; alii laboraverunt, et vos in laborem eorum introistis ”.
John 4 39 Ex civitate autem illa multi crediderunt in eum Samaritanorum propter verbum mulieris testimonium perhibentis: “ Dixit mihi omnia, quaecumque feci! ”. 
John 4 40 Cum venissent ergo ad illum Samaritani, rogaverunt eum, ut apud ipsos maneret; et mansit ibi duos dies. 
John 4 41 Et multo plures crediderunt propter sermonem eius; 
John 4 42 et mulieri dicebant: “ Iam non propter tuam loquelam credimus; ipsi enim audivimus et scimus quia hic est vere Salvator mundi! ”.
John 4 43 Post duos autem dies exiit inde in Galilaeam; 
John 4 44 ipse enim Iesus testimonium perhibuit, quia propheta in sua patria honorem non habet. 
John 4 45 Cum ergo venisset in Galilaeam, exceperunt eum Galilaei, cum omnia vidissent, quae fecerat Hierosolymis in die festo; et ipsi enim venerant in diem festum.
John 4 46 Venit ergo iterum in Cana Galilaeae, ubi fecit aquam vinum. Et erat quidam regius, cuius filius infirmabatur Capharnaum; 
John 4 47 hic, cum audisset quia Iesus advenerit a Iudaea in Galilaeam, abiit ad eum et rogabat, ut descenderet et sanaret filium eius; incipiebat enim mori. 
John 4 48 Dixit ergo Iesus ad eum: “ Nisi signa et prodigia videritis, non credetis ”. 
John 4 49 Dicit ad eum regius: “ Domine, descende priusquam moriatur puer meus ”. 
John 4 50 Dicit ei Iesus: “ Vade. Filius tuus vivit ”. Credidit homo sermoni, quem dixit ei Iesus, et ibat. 
John 4 51 Iam autem eo descendente, servi eius occurrerunt ei dicentes quia puer eius vivit. 
John 4 52 Interrogabat ergo horam ab eis, in qua melius habuerit. Dixerunt ergo ei: “ Heri hora septima reliquit eum febris ”. 
John 4 53 Cognovit ergo pater quia illa hora erat, in qua dixit ei Iesus: “ Filius tuus vivit ”, et credidit ipse et domus eius tota. 
John 4 54 Hoc iterum secundum signum fecit Iesus, cum venisset a Iudaea in Galilaeam. 
John 5 1 Post haec erat dies festus Iu daeorum, et ascendit Iesus Hie rosolymam. 
John 5 2 Est autem Hierosolymis, super Probatica, piscina, quae cognominatur Hebraice Bethsatha, quinque porticus habens. 
John 5 3 In his iacebat multitudo languentium, caecorum, claudorum, aridorum. 
John 5 4 
John 5 5 Erat autem quidam homo ibi triginta et octo annos habens in infirmitate sua. 
John 5 6 Hunc cum vidisset Iesus iacentem, et cognovisset quia multum iam tempus habet, dicit ei: “ Vis sanus fieri? ”. 
John 5 7 Respondit ei languidus: “ Domine, hominem non habeo, ut, cum turbata fuerit aqua, mittat me in piscinam; dum autem venio ego, alius ante me descendit ”. 
John 5 8 Dicit ei Iesus: “ Surge, tolle grabatum tuum et ambula ”. 
John 5 9 Et statim sanus factus est homo et sustulit grabatum suum et ambulabat. Erat autem sabbatum in illo die. 
John 5 10 Dicebant ergo Iudaei illi, qui sanatus fuerat: “ Sabbatum est, et non licet tibi tollere grabatum tuum ”. 
John 5 11 Ille autem respondit eis: “ Qui me fecit sanum, ille mihi dixit: “Tolle grabatum tuum et ambula” ”. 
John 5 12 Interrogaverunt eum: “ Quis est ille homo, qui dixit tibi: “Tolle et ambula”? ”. 
John 5 13 Is autem, qui sanus fuerat effectus, nesciebat quis esset; Iesus enim declinavit a turba constituta in loco. 
John 5 14 Postea invenit eum Iesus in templo et dixit illi: “ Ecce sanus factus es; iam noli peccare, ne deterius tibi aliquid contingat ”. 
John 5 15 Abiit ille homo et nuntiavit Iudaeis quia Iesus esset, qui fecit eum sanum. 
John 5 16 Et propterea persequebantur Iudaei Iesum, quia haec faciebat in sabbato. 
John 5 17 Iesus autem respondit eis: “ Pater meus usque modo operatur, et ego operor ”. 
John 5 18 Propterea ergo magis quaerebant eum Iudaei interficere, quia non solum solvebat sabbatum, sed et Patrem suum dicebat Deum, aequalem se faciens Deo.
John 5 19 Respondit itaque Iesus et dixit eis: “ Amen, amen dico vobis: Non potest Filius a se facere quidquam, nisi quod viderit Patrem facientem; quaecumque enim ille faciat, haec et Filius similiter facit. 
John 5 20 Pater enim diligit Filium et omnia demonstrat ei, quae ipse facit, et maiora his demonstrabit ei opera, ut vos miremini. 
John 5 21 Sicut enim Pater suscitat mortuos et vivificat, sic et Filius, quos vult, vivificat. 
John 5 22 Neque enim Pater iudicat quemquam, sed iudicium omne dedit Filio, 
John 5 23 ut omnes honorificent Filium, sicut honorificant Patrem. Qui non honorificat Filium, non honorificat Patrem, qui misit illum. 
John 5 24 Amen, amen dico vobis: Qui verbum meum audit et credit ei, qui misit me, habet vitam aeternam et in iudicium non venit, sed transiit a morte in vitam. 
John 5 25 Amen, amen dico vobis: Venit hora, et nunc est, quando mortui audient vocem Filii Dei et, qui audierint, vivent. 
John 5 26 Sicut enim Pater habet vitam in semetipso, sic dedit et Filio vitam habere in semetipso; 
John 5 27 et potestatem dedit ei iudicium facere, quia Filius hominis est. 
John 5 28 Nolite mirari hoc, quia venit hora, in qua omnes, qui in monumentis sunt, audient vocem eius; 
John 5 29 et procedent, qui bona fecerunt, in resurrectionem vitae, qui vero mala egerunt, in resurrectionem iudicii. 
John 5 30 Non possum ego a meipso facere quidquam; sicut audio, iudico, et iudicium meum iustum est, quia non quaero voluntatem meam, sed voluntatem eius, qui misit me.
John 5 31 Si ego testimonium perhibeo de meipso, testimonium meum non est verum; 
John 5 32 alius est, qui testimonium perhibet de me, et scio quia verum est testimonium, quod perhibet de me. 
John 5 33 Vos misistis ad Ioannem, et testimonium perhibuit veritati; 
John 5 34 ego autem non ab homine testimonium accipio, sed haec dico, ut vos salvi sitis. 
John 5 35 Ille erat lucerna ardens et lucens; vos autem voluistis exsultare ad horam in luce eius.
John 5 36 Ego autem habeo testimonium maius Ioanne; opera enim, quae dedit mihi Pater, ut perficiam ea, ipsa opera, quae ego facio, testimonium perhibent de me, quia Pater me misit; 
John 5 37 et, qui misit me, Pater, ipse testimonium perhibuit de me. Neque vocem eius umquam audistis neque speciem eius vidistis; 
John 5 38 et verbum eius non habetis in vobis manens, quia, quem misit ille, huic vos non creditis. 
John 5 39 Scrutamini Scripturas, quia vos putatis in ipsis vitam aeternam habere; et illae sunt, quae testimonium perhibent de me. 
John 5 40 Et non vultis venire ad me, ut vitam habeatis.
John 5 41 Gloriam ab hominibus non accipio, 
John 5 42 sed cognovi vos, quia dilectionem Dei non habetis in vobis. 
John 5 43 Ego veni in nomine Patris mei, et non accipitis me; si alius venerit in nomine suo, illum accipietis. 
John 5 44 Quomodo potestis vos credere, qui gloriam ab invicem accipitis, et gloriam, quae a solo est Deo, non quaeritis? 
John 5 45 Nolite putare quia ego accusaturus sim vos apud Patrem; est qui accuset vos: Moyses, in quo vos speratis. 
John 5 46 Si enim crederetis Moysi, crederetis forsitan et mihi; de me enim ille scripsit. 
John 5 47 Si autem illius litteris non creditis, quomodo meis verbis credetis? ”.
John 6 1 Post haec abiit Iesus trans mare Galilaeae, quod est Tiberiadis. 
John 6 2 Et sequebatur eum multitudo magna, quia videbant signa, quae faciebat super his, qui infirmabantur. 
John 6 3 Subiit autem in montem Iesus et ibi sedebat cum discipulis suis. 
John 6 4 Erat autem proximum Pascha, dies festus Iudaeorum. 
John 6 5 Cum sublevasset ergo oculos Iesus et vidisset quia multitudo magna venit ad eum, dicit ad Philippum: “ Unde ememus panes, ut manducent hi? ”. 
John 6 6 Hoc autem dicebat tentans eum; ipse enim sciebat quid esset facturus. 
John 6 7 Respondit ei Philippus: “ Ducentorum denariorum panes non sufficiunt eis, ut unusquisque modicum quid accipiat! ”. 
John 6 8 Dicit ei unus ex discipulis eius, Andreas frater Simonis Petri: 
John 6 9 “ Est puer hic, qui habet quinque panes hordeaceos et duos pisces; sed haec quid sunt propter tantos? ”. 
John 6 10 Dixit Iesus: “ Facite homines discumbere ”. Erat autem fenum multum in loco. Discubuerunt ergo viri numero quasi quinque milia. 
John 6 11 Accepit ergo panes Iesus et, cum gratias egisset, distribuit discumbentibus; similiter et ex piscibus, quantum volebant. 
John 6 12 Ut autem impleti sunt, dicit discipulis suis: “ Colligite, quae superaverunt, fragmenta, ne quid pereat ”. 
John 6 13 Collegerunt ergo et impleverunt duodecim cophinos fragmentorum ex quinque panibus hordeaceis, quae superfuerunt his, qui manducaverunt.
John 6 14 Illi ergo homines, cum vidissent quod fecerat signum, dicebant: “ Hic est vere propheta, qui venit in mundum! ”. 
John 6 15 Iesus ergo, cum cognovisset quia venturi essent, ut raperent eum et facerent eum regem, secessit iterum in montem ipse solus.
John 6 16 Ut autem sero factum est, descenderunt discipuli eius ad mare 
John 6 17 et, cum ascendissent navem, veniebant trans mare in Capharnaum. Et tenebrae iam factae erant, et nondum venerat ad eos Iesus. 
John 6 18 Mare autem, vento magno flante, exsurgebat. 
John 6 19 Cum remigassent ergo quasi stadia viginti quinque aut triginta, vident Iesum ambulantem super mare et proximum navi fieri, et timuerunt. 
John 6 20 Ille autem dicit eis: “ Ego sum, nolite timere! ”. 
John 6 21 Volebant ergo accipere eum in navem, et statim fuit navis ad terram, in quam ibant.
John 6 22 Altera die turba, quae stabat trans mare, vidit quia navicula alia non erat ibi, nisi una, et quia non introisset cum discipulis suis Iesus in navem, sed soli discipuli eius abiissent; 
John 6 23 aliae supervenerunt naves a Tiberiade iuxta locum, ubi manducaverant panem, gratias agente Domino. 
John 6 24 Cum ergo vidisset turba quia Iesus non esset ibi neque discipuli eius, ascenderunt ipsi naviculas et venerunt Capharnaum quaerentes Iesum. 
John 6 25 Et cum invenissent eum trans mare, dixerunt ei: “ Rabbi, quando huc venisti? ”.
John 6 26 Respondit eis Iesus et dixit: “ Amen, amen dico vobis: Quaeritis me, non quia vidistis signa, sed quia manducastis ex panibus et saturati estis. 
John 6 27 Operamini non cibum, qui perit, sed cibum, qui permanet in vitam aeternam, quem Filius hominis vobis dabit; hunc enim Pater signavit Deus! ”. 
John 6 28 Dixerunt ergo ad eum: “ Quid faciemus, ut operemur opera Dei? ”. 
John 6 29 Respondit Iesus et dixit eis: “ Hoc est opus Dei, ut credatis in eum, quem misit ille ”.
John 6 30 Dixerunt ergo ei: “ Quod ergo tu facis signum, ut videamus et credamus tibi? Quid operaris? 
John 6 31 Patres nostri manna manducaverunt in deserto, sicut scriptum est: “Panem de caelo dedit eis manducare” ”. 
John 6 32 Dixit ergo eis Iesus: “ Amen, amen dico vobis: Non Moyses dedit vobis panem de caelo, sed Pater meus dat vobis panem de caelo verum; 
John 6 33 panis enim Dei est, qui descendit de caelo et dat vitam mundo ”. 
John 6 34 Dixerunt ergo ad eum: “ Domine, semper da nobis panem hunc ”. 
John 6 35 Dixit eis Iesus: “ Ego sum panis vitae. Qui venit ad me, non esuriet; et, qui credit in me, non sitiet umquam. 
John 6 36 Sed dixi vobis, quia et vidistis me et non creditis. 
John 6 37 Omne, quod dat mihi Pater, ad me veniet; et eum, qui venit ad me, non eiciam foras, 
John 6 38 quia descendi de caelo, non ut faciam voluntatem meam sed voluntatem eius, qui misit me. 
John 6 39 Haec est autem voluntas eius, qui misit me, ut omne, quod dedit mihi, non perdam ex eo, sed resuscitem illud in novissimo die. 
John 6 40 Haec est enim voluntas Patris mei, ut omnis, qui videt Filium et credit in eum, habeat vitam aeternam; et resuscitabo ego eum in novissimo die ”.
John 6 41 Murmurabant ergo Iudaei de illo, quia dixisset: “ Ego sum panis, qui de caelo descendi ”, 
John 6 42 et dicebant: “ Nonne hic est Iesus filius Ioseph, cuius nos novimus patrem et matrem? Quomodo dicit nunc: “De caelo descendi”? ”.
John 6 43 Respondit Iesus et dixit eis: “ Nolite murmurare in invicem. 
John 6 44 Nemo potest venire ad me, nisi Pater, qui misit me, traxerit eum; et ego resuscitabo eum in novissimo die. 
John 6 45 Est scriptum in Prophetis: “Et erunt omnes docibiles Dei “. Omnis, qui audivit a Patre et didicit, venit ad me. 
John 6 46 Non quia Patrem vidit quisquam, nisi is qui est a Deo, hic vidit Patrem. 
John 6 47 Amen, amen dico vobis: Qui credit, habet vitam aeternam.
John 6 48 Ego sum panis vitae. 
John 6 49 Patres vestri manducaverunt in deserto manna et mortui sunt. 
John 6 50 Hic est panis de caelo descendens, ut, si quis ex ipso manducaverit, non moriatur. 
John 6 51 Ego sum panis vivus, qui de caelo descendi. Si quis manducaverit ex hoc pane, vivet in aeternum; panis autem, quem ego dabo, caro mea est pro mundi vita ”.
John 6 52 Litigabant ergo Iudaei ad invicem dicentes: “ Quomodo potest hic nobis carnem suam dare ad manducandum? ”. 
John 6 53 Dixit ergo eis Iesus: “ Amen, amen dico vobis: Nisi manducaveritis carnem Filii hominis et biberitis eius sanguinem, non habetis vitam in vobismetipsis. 
John 6 54 Qui manducat meam carnem et bibit meum sanguinem, habet vitam aeternam; et ego resuscitabo eum in novissimo die. 
John 6 55 Caro enim mea verus est cibus, et sanguis meus verus est potus. 
John 6 56 Qui manducat meam carnem et bibit meum sanguinem, in me manet, et ego in illo. 
John 6 57 Sicut misit me vivens Pater, et ego vivo propter Patrem; et, qui manducat me, et ipse vivet propter me. 
John 6 58 Hic est panis, qui de caelo descendit, non sicut manducaverunt patres et mortui sunt; qui manducat hunc panem, vivet in aeternum ”. 
John 6 59 Haec dixit in synagoga docens in Capharnaum. 
John 6 60 Multi ergo audientes ex discipulis eius dixerunt: “ Durus est hic sermo! Quis potest eum audire? ”. 
John 6 61 Sciens autem Iesus apud semetipsum quia murmurarent de hoc discipuli eius, dixit eis: “ Hoc vos scandalizat? 
John 6 62 Si ergo videritis Filium hominis ascendentem, ubi erat prius? 
John 6 63 Spiritus est, qui vivificat, caro non prodest quidquam; verba, quae ego locutus sum vobis, Spiritus sunt et vita sunt. 
John 6 64 Sed sunt quidam ex vobis, qui non credunt ”. Sciebat enim ab initio Iesus, qui essent non credentes, et quis traditurus esset eum. 
John 6 65 Et dicebat: “ Propterea dixi vobis: Nemo potest venire ad me, nisi fuerit ei datum a Patre ”.
John 6 66 Ex hoc multi discipulorum eius abierunt retro et iam non cum illo ambulabant. 
John 6 67 Dixit ergo Iesus ad Duodecim: “ Numquid et vos vultis abire? ”. 
John 6 68 Respondit ei Simon Petrus: “ Domine, ad quem ibimus? Verba vitae aeternae habes; 
John 6 69 et nos credidimus et cognovimus quia tu es Sanctus Dei ”. 
John 6 70 Respondit eis Iesus: “ Nonne ego vos Duodecim elegi? Et ex vobis unus Diabolus est ”. 
John 6 71 Dicebat autem Iudam Simonis Iscariotis; hic enim erat traditurus eum, cum esset unus ex Duodecim.
John 7 1 Et post haec ambulabat Iesus in Galilaeam; non enim volebat in Iudaeam ambulare, quia quaerebant eum Iudaei interficere.
John 7 2 Erat autem in proximo dies festus Iudaeorum, Scenopegia. 
John 7 3 Dixerunt ergo ad eum fratres eius: “ Transi hinc et vade in Iudaeam, ut et discipuli tui videant opera tua, quae facis. 
John 7 4 Nemo quippe in occulto quid facit et quaerit ipse in palam esse. Si haec facis, manifesta teipsum mundo ”. 
John 7 5 Neque enim fratres eius credebant in eum. 
John 7 6 Dicit ergo eis Iesus: “ Tempus meum nondum adest, tempus autem vestrum semer est paratum. 
John 7 7 Non potest mundus odisse vos; me autem odit, quia ego testimonium perhibeo de illo, quia opera eius mala sunt. 
John 7 8 Vos ascendite ad diem festum; ego non ascendo ad diem festum istum, quia meum tempus nondum impletum est ”. 
John 7 9 Haec autem cum dixisset, ipse mansit in Galilaea.
John 7 10 Ut autem ascenderunt fratres eius ad diem festum, tunc et ipse ascendit, non manifeste sed quasi in occulto. 
John 7 11 Iudaei ergo quaerebant eum in die festo et dicebant: “ Ubi est ille? ”. 
John 7 12 Et murmur multus de eo erat in turba. Alii quidem dicebant: “ Bonus est! ”; alii autem dicebant: “ Non, sed seducit turbam! ”. 
John 7 13 Nemo tamen palam loquebatur de illo propter metum Iudaeorum.
John 7 14 Iam autem die festo mediante, ascendit Iesus in templum et docebat. 
John 7 15 Mirabantur ergo Iudaei dicentes: “ Quomodo hic litteras scit, cum non didicerit? ”. 
John 7 16 Respondit ergo eis Iesus et dixit: “ Mea doctrina non est mea sed eius, qui misit me. 
John 7 17 Si quis voluerit voluntatem eius facere, cognoscet de doctrina utrum ex Deo sit, an ego a meipso loquar. 
John 7 18 Qui a semetipso loquitur, gloriam propriam quaerit; qui autem quaerit gloriam eius, qui misit illum, hic verax est, et iniustitia in illo non est. 
John 7 19 Nonne Moyses dedit vobis legem? Et nemo ex vobis facit legem. Quid me quaeritis interficere? ”. 
John 7 20 Respondit turba: “ Daemonium habes! Quis te quaerit interficere? ”. 
John 7 21 Respondit Iesus et dixit eis: “ Unum opus feci, et omnes miramini. 
John 7 22 Propterea Moyses dedit vobis circumcisionem — non quia ex Moyse est sed ex patribus — et in sabbato circumciditis hominem. 
John 7 23 Si circumcisionem accipit homo in sabbato, ut non solvatur lex Moysis, mihi indignamini, quia totum hominem sanum feci in sabbato? 
John 7 24 Nolite iudicare secundum faciem, sed iustum iudicium iudicate ”.
John 7 25 Dicebant ergo quidam ex Hierosolymitis: “ Nonne hic est, quem quaerunt interficere? 
John 7 26 Et ecce palam loquitur, et nihil ei dicunt. Numquid vere cognoverunt principes quia hic est Christus? 
John 7 27 Sed hunc scimus unde sit, Christus autem cum venerit, nemo scit unde sit ”. 
John 7 28 Clamavit ergo docens in templo Iesus et dicens: “ Et me scitis et unde sim scitis. Et a meipso non veni, sed est verus, qui misit me, quem vos non scitis. 
John 7 29 Ego scio eum, quia ab ipso sum, et ipse me misit ”. 
John 7 30 Quaerebant ergo eum apprehendere, et nemo misit in illum manus, quia nondum venerat hora eius. 
John 7 31 De turba autem multi crediderunt in eum et dicebant: “ Christus cum venerit, numquid plura signa faciet quam quae hic fecit? ”.
John 7 32 Audierunt pharisaei turbam murmurantem de illo haec et miserunt pontifices et pharisaei ministros, ut apprehenderent eum. 
John 7 33 Dixit ergo Iesus: “ Adhuc modicum tempus vobiscum sum et vado ad eum, qui misit me. 
John 7 34 Quaeretis me et non invenietis; et ubi sum ego, vos non potestis venire ”. 
John 7 35 Dixerunt ergo Iudaei ad seipsos: “ Quo hic iturus est, quia nos non inveniemus eum? Numquid in dispersionem Graecorum iturus est et docturus Graecos? 
John 7 36 Quis est hic sermo, quem dixit: “Quaeretis me et non invenietis” et: “Ubi sum ego, vos non potestis venire”? ”.
John 7 37 In novissimo autem die magno festivitatis stabat Iesus et clamavit dicens: “ Si quis sitit, veniat ad me et bibat, 
John 7 38 qui credit in me. Sicut dixit Scriptura, flumina de ventre eius fluent aquae vivae ”. 
John 7 39 Hoc autem dixit de Spiritu, quem accepturi erant qui crediderant in eum. Nondum enim erat Spiritus, quia Iesus nondum fuerat glorificatus.
John 7 40 Ex illa ergo turba, cum audissent hos sermones, dicebant: “ Hic est vere propheta! ”; 
John 7 41 alii dicebant: “ Hic est Christus! ”; quidam autem dicebant: “ Numquid a Galilaea Christus venit? 
John 7 42 Nonne Scriptura dixit: “Ex semine David et de Bethlehem castello, ubi erat David, venit Christus”? ”. 
John 7 43 Dissensio itaque facta est in turba propter eum.
John 7 44 Quidam autem ex ipsis volebant apprehendere eum, sed nemo misit super illum manus. 
John 7 45 Venerunt ergo ministri ad pontifices et pharisaeos; et dixerunt eis illi: “ Quare non adduxistis eum? ”. 
John 7 46 Responderunt ministri: “ Numquam sic locutus est homo ”. 
John 7 47 Responderunt ergo eis pharisaei: “ Numquid et vos seducti estis? 
John 7 48 Numquid aliquis ex principibus credidit in eum aut ex pharisaeis? 
John 7 49 Sed turba haec, quae non novit legem, maledicti sunt! ”. 
John 7 50 Dicit Nicodemus ad eos, ille qui venit ad eum antea, qui unus erat ex ipsis: 
John 7 51 “ Numquid lex nostra iudicat hominem, nisi audierit ab ipso prius et cognoverit quid faciat? ”. 
John 7 52 Responderunt et dixerunt ei: “ Numquid et tu ex Galilaea es? Scrutare et vide quia propheta a Galilaea non surgit! ”. 
John 7 53 Et reversi sunt unusquisque in domum suam.
John 8 1 Iesus autem perrexit in montem Oliveti. 
John 8 2 Diluculo autem iterum venit in templum, et omnis populus veniebat ad eum, et sedens docebat eos. 
John 8 3 Adducunt autem scribae et pharisaei mulierem in adulterio deprehensam et statuerunt eam in medio 
John 8 4 et dicunt ei: “ Magister, haec mulier manifesto deprehensa est in adulterio. 
John 8 5 In lege autem Moyses mandavit nobis huiusmodi lapidare; tu ergo quid dicis? ”. 
John 8 6 Hoc autem dicebant tentantes eum, ut possent accusare eum. Iesus autem inclinans se deorsum digito scribebat in terra. 
John 8 7 Cum autem perseverarent interrogantes eum, erexit se et dixit eis: “ Qui sine peccato est vestrum, primus in illam lapidem mittat ”; 
John 8 8 et iterum se inclinans scribebat in terra. 
John 8 9 Audientes autem unus post unum exibant, incipientes a senioribus, et remansit solus, et mulier in medio stans. 
John 8 10 Erigens autem se Iesus dixit ei: “ Mulier, ubi sunt? Nemo te condemnavit? ”. 
John 8 11 Quae dixit: “ Nemo, Domine ”. Dixit autem Iesus: “ Nec ego te condemno; vade et amplius iam noli peccare ”.
John 8 12 Iterum ergo locutus est eis Iesus dicens: “ Ego sum lux mundi; qui sequitur me, non ambulabit in tenebris, sed habebit lucem vitae ”. 
John 8 13 Dixerunt ergo ei pharisaei: “ Tu de teipso testimonium perhibes; testimonium tuum non est verum ”. 
John 8 14 Respondit Iesus et dixit eis: “ Et si ego testimonium perhibeo de meipso, verum est testimonium meum, quia scio unde veni et quo vado; vos autem nescitis unde venio aut quo vado. 
John 8 15 Vos secundum carnem iudicatis, ego non iudico quemquam. 
John 8 16 Et si iudico ego, iudicium meum verum est, quia solus non sum, sed ego et, qui me misit, Pater. 
John 8 17 Sed et in lege vestra scriptum est, quia duorum hominum testimonium verum est. 
John 8 18 Ego sum, qui testimonium perhibeo de meipso, et testimonium perhibet de me, qui misit me, Pater ”. 
John 8 19 Dicebant ergo ei: “ Ubi est Pater tuus? ”. Respondit Iesus: “ Neque me scitis neque Patrem meum; si me sciretis, forsitan et Patrem meum sciretis ”. 
John 8 20 Haec verba locutus est in gazophylacio docens in templo; et nemo apprehendit eum, quia necdum venerat hora eius.
John 8 21 Dixit ergo iterum eis: “ Ego vado, et quaeretis me et in peccato vestro moriemini! Quo ego vado, vos non potestis venire ”. 
John 8 22 Dicebant ergo Iudaei: “ Numquid interficiet semetipsum, quia dicit: “Quo ego vado, vos non potestis venire”? ”. 
John 8 23 Et dicebat eis: “ Vos de deorsum estis, ego de supernis sum; vos de mundo hoc estis, ego non sum de hoc mundo. 
John 8 24 Dixi ergo vobis quia moriemini in peccatis vestris; si enim non credideritis quia ego sum, moriemini in peccatis vestris ”. 
John 8 25 Dicebant ergo ei: “ Tu quis es? ”. Dixit eis Iesus: “ In principio: id quod et loquor vobis! 
John 8 26 Multa habeo de vobis loqui et iudicare; sed, qui misit me, verax est, et ego, quae audivi ab eo, haec loquor ad mundum ”. 
John 8 27 Non cognoverunt quia Patrem eis dicebat. 
John 8 28 Dixit ergo eis Iesus: “ Cum exaltaveritis Filium hominis, tunc cognoscetis quia ego sum et a meipso facio nihil, sed, sicut docuit me Pater, haec loquor. 
John 8 29 Et qui me misit, mecum est; non reliquit me solum, quia ego, quae placita sunt ei, facio semper ”. 
John 8 30 Haec illo loquente, multi crediderunt in eum.
John 8 31 Dicebat ergo Iesus ad eos, qui crediderunt ei, Iudaeos: “ Si vos manseritis in sermone meo, vere discipuli mei estis 
John 8 32 et cognoscetis veritatem, et veritas liberabit vos ”. 
John 8 33 Responderunt ei: “ Semen Abrahae sumus et nemini servivimus umquam! Quomodo tu dicis: “Liberi fietis”? ”. 
John 8 34 Respondit eis Iesus: “ Amen, amen dico vobis: Omnis, qui facit peccatum, servus est peccati. 
John 8 35 Servus autem non manet in domo in aeternum; filius manet in aeternum. 
John 8 36 Si ergo Filius vos liberaverit, vere liberi eritis. 
John 8 37 Scio quia semen Abrahae estis; sed quaeritis me interficere, quia sermo meus non capit in vobis. 
John 8 38 Ego, quae vidi apud Patrem, loquor; et vos ergo, quae audivistis a patre, facitis ”. 
John 8 39 Responderunt et dixerunt ei: “ Pater noster Abraham est ”. Dicit eis Iesus: “ Si filii Abrahae essetis, opera Abrahae faceretis. 
John 8 40 Nunc autem quaeritis me interficere, hominem, qui veritatem vobis locutus sum, quam audivi a Deo; hoc Abraham non fecit. 
John 8 41 Vos facitis opera patris vestri ”. Dixerunt itaque ei: “ Nos ex fornicatione non sumus nati; unum patrem habemus Deum! ”. 
John 8 42 Dixit eis Iesus: “ Si Deus pater vester esset, diligeretis me; ego enim ex Deo processi et veni; neque enim a meipso veni, sed ille me misit. 
John 8 43 Quare loquelam meam non cognoscitis? Quia non potestis audire sermonem meum. 
John 8 44 Vos ex patre Diabolo estis et desideria patris vestri vultis facere. Ille homicida erat ab initio et in veritate non stabat, quia non est veritas in eo. Cum loquitur mendacium, ex propriis loquitur, quia mendax est et pater eius. 
John 8 45 Ego autem quia veritatem dico, non creditis mihi. 
John 8 46 Quis ex vobis arguit me de peccato? Si veritatem dico, quare vos non creditis mihi? 
John 8 47 Qui est ex Deo, verba Dei audit; propterea vos non auditis, quia ex Deo non estis ”.
John 8 48 Responderunt Iudaei et dixerunt ei: “ Nonne bene dicimus nos, quia Samaritanus es tu et daemonium habes? ”. 
John 8 49 Respondit Iesus: “ Ego daemonium non habeo, sed honorifico Patrem meum, et vos inhonoratis me. 
John 8 50 Ego autem non quaero gloriam meam; est qui quaerit et iudicat. 
John 8 51 Amen, amen dico vobis: Si quis sermonem meum servaverit, mortem non videbit in aeternum ”. 
John 8 52 Dixerunt ergo ei Iudaei: “ Nunc cognovimus quia daemonium habes. Abraham mortuus est et prophetae, et tu dicis: “Si quis sermonem meum servaverit, non gustabit mortem in aeternum”. 
John 8 53 Numquid tu maior es patre nostro Abraham, qui mortuus est? Et prophetae mortui sunt! Quem teipsum facis? ”. 
John 8 54 Respondit Iesus: “ Si ego glorifico meipsum, gloria mea nihil est; est Pater meus, qui glorificat me, quem vos dicitis: “Deus noster est!”, 
John 8 55 et non cognovistis eum. Ego autem novi eum. Et si dixero: Non scio eum, ero similis vobis, mendax; sed scio eum et sermonem eius servo. 
John 8 56 Abraham pater vester exsultavit, ut videret diem meum; et vidit et gavisus est ”. 
John 8 57 Dixerunt ergo Iudaei ad eum: “ Quinquaginta annos nondum habes et Abraham vidisti? ”. 
John 8 58 Dixit eis Iesus: “ Amen, amen dico vobis: Antequam Abraham fieret, ego sum ”. 
John 8 59 Tulerunt ergo lapides, ut iacerent in eum; Iesus autem abscondit se et exivit de templo.
John 9 1 Et praeteriens vidit hominem caecum a nativitate. 
John 9 2 Et interro gaverunt eum discipuli sui dicentes: “ Rabbi, quis peccavit, hic aut parentes eius, ut caecus nasceretur? ”. 
John 9 3 Respondit Iesus: “ Neque hic peccavit neque parentes eius, sed ut manifestentur opera Dei in illo. 
John 9 4 Nos oportet operari opera eius, qui misit me, donec dies est; venit nox, quando nemo potest operari. 
John 9 5 Quamdiu in mundo sum, lux sum mundi ”. 
John 9 6 Haec cum dixisset, exspuit in terram et fecit lutum ex sputo et linivit lutum super oculos eius 
John 9 7 et dixit ei: “ Vade, lava in natatoria Siloae! ” — quod interpretatur Missus C. Abiit ergo et lavit et venit videns. 
John 9 8 Itaque vicini et, qui videbant eum prius quia mendicus erat, dicebant: “ Nonne hic est, qui sedebat et mendicabat? ”; 
John 9 9 alii dicebant: “ Hic est! ”; alii dicebant: “ Nequaquam, sed similis est eius! ”. Ille dicebat: “ Ego sum! ”. 
John 9 10 Dicebant ergo ei: “ Quomodo igitur aperti sunt oculi tibi? ”. 
John 9 11 Respondit ille: “ Homo, qui dicitur Iesus, lutum fecit et unxit oculos meos et dixit mihi: “Vade ad Siloam et lava! “. Abii ergo et lavi et vidi ”. 
John 9 12 Et dixerunt ei: “ Ubi est ille? ”. Ait: “ Nescio ”.
John 9 13 Adducunt eum ad pharisaeos, qui caecus fuerat. 
John 9 14 Erat autem sabbatum, in qua die lutum fecit Iesus et aperuit oculos eius. 
John 9 15 Iterum ergo interrogabant et eum pharisaei quomodo vidisset. Ille autem dixit eis: “ Lutum posuit super oculos meos, et lavi et video ”. 
John 9 16 Dicebant ergo ex pharisaeis quidam: “ Non est hic homo a Deo, quia sabbatum non custodit! ”; alii autem dicebant: “ Quomodo potest homo peccator haec signa facere? ”. Et schisma erat in eis. 
John 9 17 Dicunt ergo caeco iterum: “ Tu quid dicis de eo quia aperuit oculos tuos? ”. Ille autem dixit: “ Propheta est! ”. 
John 9 18 Non crediderunt ergo Iudaei de illo quia caecus fuisset et vidisset, donec vocaverunt parentes eius, qui viderat. 
John 9 19 Et interrogaverunt eos dicentes: “ Hic est filius vester, quem vos dicitis quia caecus natus est? Quomodo ergo nunc videt? ”. 
John 9 20 Responderunt ergo parentes eius et dixerunt: “ Scimus quia hic est filius noster et quia caecus natus est. 
John 9 21 Quomodo autem nunc videat nescimus, aut quis eius aperuit oculos nos nescimus; ipsum interrogate. Aetatem habet; ipse de se loquetur! ”. 
John 9 22 Haec dixerunt parentes eius, quia timebant Iudaeos; iam enim conspiraverant Iudaei, ut, si quis eum confiteretur Christum, extra synagogam fieret. 
John 9 23 Propterea parentes eius dixerunt: “ Aetatem habet; ipsum interrogate! ”.
John 9 24 Vocaverunt ergo rursum hominem, qui fuerat caecus, et dixerunt ei: “ Da gloriam Deo! Nos scimus quia hic homo peccator est ”. 
John 9 25 Respondit ergo ille: “ Si peccator est nescio; unum scio quia, caecus cum essem, modo video ”. 
John 9 26 Dixerunt ergo illi: “ Quid fecit tibi? Quomodo aperuit oculos tuos? ”. 
John 9 27 Respondit eis: “ Dixi vobis iam, et non audistis; quid iterum vultis audire? Numquid et vos vultis discipuli eius fieri? ”. 
John 9 28 Et maledixerunt ei et dixerunt: “ Tu discipulus illius es, nos autem Moysis discipuli sumus. 
John 9 29 Nos scimus quia Moysi locutus est Deus; hunc autem nescimus unde sit ”. 
John 9 30 Respondit homo et dixit eis: “ In hoc enim mirabile est, quia vos nescitis unde sit, et aperuit meos oculos! 
John 9 31 Scimus quia peccatores Deus non audit; sed, si quis Dei cultor est et voluntatem eius facit, hunc exaudit. 
John 9 32 A saeculo non est auditum quia aperuit quis oculos caeci nati; 
John 9 33 nisi esset hic a Deo, non poterat facere quidquam ”. 
John 9 34 Responderunt et dixerunt ei: “ In peccatis tu natus es totus et tu doces nos? ”. Et eiecerunt eum foras.
John 9 35 Audivit Iesus quia eiecerunt eum foras et, cum invenisset eum, dixit ei: “ Tu credis in Filium hominis? ”. 
John 9 36 Respondit ille et dixit: “ Et quis est, Domine, ut credam in eum? ”. 
John 9 37 Dixit ei Iesus: “ Et vidisti eum; et, qui loquitur tecum, ipse est ”. 
John 9 38 At ille ait: “ Credo, Domine! ”; et adoravit eum. 
John 9 39 Et dixit Iesus: “ In iudicium ego in hunc mundum veni, ut, qui non vident, videant, et, qui vident, caeci fiant ”. 
John 9 40 Audierunt haec ex pharisaeis, qui cum ipso erant, et dixerunt ei: “ Numquid et nos caeci sumus? ”. 
John 9 41 Dixit eis Iesus: “ Si caeci essetis, non haberetis peccatum. Nunc vero dicitis: “Videmus!”; peccatum vestrum manet ”.
John 10 1 “ Amen, amen dico vobis: Qui non intrat per ostium in ovile ovium, sed ascendit aliunde, ille fur est et latro; 
John 10 2 qui autem intrat per ostium, pastor est ovium. 
John 10 3 Huic ostiarius aperit, et oves vocem eius audiunt, et proprias oves vocat nominatim et educit eas. 
John 10 4 Cum proprias omnes emiserit, ante eas vadit, et oves illum sequuntur, quia sciunt vocem eius; 
John 10 5 alienum autem non sequentur, sed fugient ab eo, quia non noverunt vocem alienorum ”. 
John 10 6 Hoc proverbium dixit eis Iesus; illi autem non cognoverunt quid esset, quod loquebatur eis.
John 10 7 Dixit ergo iterum Iesus: “ Amen, amen dico vobis: Ego sum ostium ovium. 
John 10 8 Omnes, quotquot venerunt ante me, fures sunt et latrones, sed non audierunt eos oves. 
John 10 9 Ego sum ostium; per me, si quis introierit, salvabitur et ingredietur et egredietur et pascua inveniet. 
John 10 10 Fur non venit, nisi ut furetur et mactet et perdat; ego veni, ut vitam habeant et abundantius habeant. 
John 10 11 Ego sum pastor bonus; bonus pastor animam suam ponit pro ovibus; 
John 10 12 mercennarius et, qui non est pastor, cuius non sunt oves propriae, videt lupum venientem et dimittit oves et fugit — et lupus rapit eas et dispergit — 
John 10 13 quia mercennarius est et non pertinet ad eum de ovibus. 
John 10 14 Ego sum pastor bonus et cognosco meas, et cognoscunt me meae, 
John 10 15 sicut cognoscit me Pater, et ego cognosco Patrem; et animam meam pono pro ovibus. 
John 10 16 Et alias oves habeo, quae non sunt ex hoc ovili, et illas oportet me adducere, et vocem meam audient et fient unus grex, unus pastor. 
John 10 17 Propterea me Pater diligit, quia ego pono animam meam, ut iterum sumam eam. 
John 10 18 Nemo tollit eam a me, sed ego pono eam a meipso. Potestatem habeo ponendi eam et potestatem habeo iterum sumendi eam. Hoc mandatum accepi a Patre meo ”.
John 10 19 Dissensio iterum facta est inter Iudaeos propter sermones hos. 
John 10 20 Dicebant autem multi ex ipsis: “ Daemonium habet et insanit! Quid eum auditis? ”. 
John 10 21 Alii dicebant: “ Haec verba non sunt daemonium habentis! Numquid daemonium potest caecorum oculos aperire? ”.
John 10 22 Facta sunt tunc Encaenia in Hierosolymis. Hiems erat; 
John 10 23 et ambulabat Iesus in templo in porticu Salomonis. 
John 10 24 Circumdederunt ergo eum Iudaei et dicebant ei: “ Quousque animam nostram tollis? Si tu es Christus, dic nobis palam! ”. 
John 10 25 Respondit eis Iesus: “ Dixi vobis, et non creditis; opera, quae ego facio in nomine Patris mei, haec testimonium perhibent de me. 
John 10 26 Sed vos non creditis, quia non estis ex ovibus meis. 
John 10 27 Oves meae vocem meam audiunt, et ego cognosco eas, et sequuntur me; 
John 10 28 et ego vitam aeternam do eis, et non peribunt in aeternum, et non rapiet eas quisquam de manu mea. 
John 10 29 Pater meus quod dedit mihi, maius omnibus est, et nemo potest rapere de manu Patris. 
John 10 30 Ego et Pater unum sumus ”.
John 10 31 Sustulerunt iterum lapides Iudaei, ut lapidarent eum. 
John 10 32 Respondit eis Iesus: “ Multa opera bona ostendi vobis ex Patre; propter quod eorum opus me lapidatis? ”. 
John 10 33 Responderunt ei Iudaei: “ De bono opere non lapidamus te sed de blasphemia, et quia tu, homo cum sis, facis teipsum Deum ”. 
John 10 34 Respondit eis Iesus: “ Nonne scriptum est in lege vestra: “Ego dixi: Dii estis?”. 
John 10 35 Si illos dixit deos, ad quos sermo Dei factus est, et non potest solvi Scriptura, 
John 10 36 quem Pater sanctificavit et misit in mundum, vos dicitis: “Blasphemas!”, quia dixi: Filius Dei sum? 
John 10 37 Si non facio opera Patris mei, nolite credere mihi; 
John 10 38 si autem facio, et si mihi non vultis credere, operibus credite, ut cognoscatis et sciatis quia in me est Pater, et ego in Patre ”. 
John 10 39 Quaerebant ergo iterum eum prehendere; et exivit de manibus eorum.
John 10 40 Et abiit iterum trans Iordanem in eum locum, ubi erat Ioannes baptizans primum, et mansit illic. 
John 10 41 Et multi venerunt ad eum et dicebant: “ Ioannes quidem signum fecit nullum; omnia autem, quaecumque dixit Ioannes de hoc, vera erant ”. 
John 10 42 Et multi crediderunt in eum illic.
John 11 1 Erat autem quidam lan guens Lazarus a Bethania, de castello Mariae et Marthae sororis eius. 
John 11 2 Maria autem erat, quae unxit Dominum unguento et extersit pedes eius capillis suis, cuius frater Lazarus infirmabatur. 
John 11 3 Miserunt ergo sorores ad eum dicentes: “ Domine, ecce, quem amas, infirmatur ”.
John 11 4 Audiens autem Iesus dixit: “ Infirmitas haec non est ad mortem sed pro gloria Dei, ut glorificetur Filius Dei per eam ”. 
John 11 5 Diligebat autem Iesus Martham et sororem eius et Lazarum. 
John 11 6 Ut ergo audivit quia infirmabatur, tunc quidem mansit in loco, in quo erat, duobus diebus; 
John 11 7 deinde post hoc dicit discipulis: “ Eamus in Iudaeam iterum ”. 
John 11 8 Dicunt ei discipuli: “ Rabbi, nunc quaerebant te Iudaei lapidare, et iterum vadis illuc? ”. 
John 11 9 Respondit Iesus: “ Nonne duodecim horae sunt diei? Si quis ambulaverit in die, non offendit, quia lucem huius mundi videt; 
John 11 10 si quis autem ambulaverit in nocte, offendit, quia lux non est in eo ”. 
John 11 11 Haec ait et post hoc dicit eis: “ Lazarus amicus noster dormit, sed vado, ut a somno exsuscitem eum ”. 
John 11 12 Dixerunt ergo ei discipuli: “ Domine, si dormit, salvus erit ”. 
John 11 13 Dixerat autem Iesus de morte eius, illi autem putaverunt quia de dormitione somni diceret. 
John 11 14 Tunc ergo dixit eis Iesus manifeste: “ Lazarus mortuus est, 
John 11 15 et gaudeo propter vos, ut credatis, quoniam non eram ibi; sed eamus ad eum ”. 
John 11 16 Dixit ergo Thomas, qui dicitur Didymus, ad condiscipulos: “ Eamus et nos, ut moriamur cum eo! ”.
John 11 17 Venit itaque Iesus et invenit eum quattuor dies iam in monumento habentem. 
John 11 18 Erat autem Bethania iuxta Hierosolymam quasi stadiis quindecim. 
John 11 19 Multi autem ex Iudaeis venerant ad Martham et Mariam, ut consolarentur eas de fratre. 
John 11 20 Martha ergo ut audivit quia Iesus venit, occurrit illi; Maria autem domi sedebat. 
John 11 21 Dixit ergo Martha ad Iesum: “ Domine, si fuisses hic, frater meus non esset mortuus! 
John 11 22 Sed et nunc scio quia, quaecumque poposceris a Deo, dabit tibi Deus ”. 
John 11 23 Dicit illi Iesus: “ Resurget frater tuus ”. 
John 11 24 Dicit ei Martha: “ Scio quia resurget in resurrectione in novissimo die ”. 
John 11 25 Dixit ei Iesus: “ Ego sum resurrectio et vita. Qui credit in me, etsi mortuus fuerit, vivet; 
John 11 26 et omnis, qui vivit et credit in me, non morietur in aeternum. Credis hoc? ”. 
John 11 27 Ait illi: “ Utique, Domine; ego credidi quia tu es Christus Filius Dei, qui in mundum venisti ”.
John 11 28 Et cum haec dixisset, abiit et vocavit Mariam sororem suam silentio dicens: “ Magister adest et vocat te ”. 
John 11 29 Illa autem ut audivit, surrexit cito et venit ad eum; 
John 11 30 nondum enim venerat Iesus in castellum, sed erat adhuc in illo loco, ubi occurrerat ei Martha. 
John 11 31 Iudaei igitur, qui erant cum ea in domo et consolabantur eam, cum vidissent Mariam quia cito surrexit et exiit, secuti sunt eam putantes: “ Vadit ad monumentum, ut ploret ibi ”. 
John 11 32 Maria ergo, cum venisset ubi erat Iesus, videns eum cecidit ad pedes eius dicens ei: “ Domine, si fuisses hic, non esset mortuus frater meus! ”. 
John 11 33 Iesus ergo, ut vidit eam plorantem et Iudaeos, qui venerant cum ea, plorantes, fremuit spiritu et turbavit seipsum 
John 11 34 et dixit: “ Ubi posuistis eum? ”. Dicunt ei: “ Domine, veni et vide ”. 
John 11 35 Lacrimatus est Iesus. 
John 11 36 Dicebant ergo Iudaei: “ Ecce quomodo amabat eum! ”. 
John 11 37 Quidam autem dixerunt ex ipsis: “ Non poterat hic, qui aperuit oculos caeci, facere, ut et hic non moreretur? ”.
John 11 38 Iesus ergo rursum fremens in semetipso, venit ad monumentum; erat autem spelunca, et lapis superpositus erat ei. 
John 11 39 Ait Iesus: “ Tollite lapidem! ”. Dicit ei Martha, soror eius, qui mortuus fuerat: “ Domine, iam foetet; quatriduanus enim est! ”. 
John 11 40 Dicit ei Iesus: “ Nonne dixi tibi quoniam, si credideris, videbis gloriam Dei? ”. 
John 11 41 Tulerunt ergo lapidem. Iesus autem, elevatis sursum oculis, dixit: “ Pater, gratias ago tibi quoniam audisti me. 
John 11 42 Ego autem sciebam quia semper me audis, sed propter populum, qui circumstat, dixi, ut credant quia tu me misisti ”. 
John 11 43 Et haec cum dixisset, voce magna clamavit: “ Lazare, veni foras! ”. 
John 11 44 Prodiit, qui fuerat mortuus, ligatus pedes et manus institis; et facies illius sudario erat ligata. Dicit Iesus eis: “ Solvite eum et sinite eum abire ”. 
John 11 45 Multi ergo ex Iudaeis, qui venerant ad Mariam et viderant, quae fecit, crediderunt in eum; 
John 11 46 quidam autem ex ipsis abierunt ad pharisaeos et dixerunt eis, quae fecit Iesus. 
John 11 47 Collegerunt ergo pontifices et pharisaei concilium et dicebant: “ Quid facimus, quia hic homo multa signa facit? 
John 11 48 Si dimittimus eum sic, omnes credent in eum, et venient Romani et tollent nostrum et locum et gentem! ”. 
John 11 49 Unus autem ex ipsis, Caiphas, cum esset pontifex anni illius, dixit eis: “ Vos nescitis quidquam 
John 11 50 nec cogitatis quia expedit vobis, ut unus moriatur homo pro populo, et non tota gens pereat! ”. 
John 11 51 Hoc autem a semetipso non dixit; sed, cum esset pontifex anni illius, prophetavit quia Iesus moriturus erat pro gente 
John 11 52 et non tantum pro gente, sed et ut filios Dei, qui erant dispersi, congregaret in unum. 
John 11 53 Ab illo ergo die cogitaverunt, ut interficerent eum.
John 11 54 Iesus ergo iam non in palam ambulabat apud Iudaeos, sed abiit inde in regionem iuxta desertum, in civitatem, quae dicitur Ephraim, et ibi morabatur cum discipulis.
John 11 55 Proximum autem erat Pascha Iudaeorum, et ascenderunt multi Hierosolymam de regione ante Pascha, ut sanctificarent seipsos. 
John 11 56 Quaerebant ergo Iesum et colloquebantur ad invicem in templo stantes: “ Quid videtur vobis? Numquid veniet ad diem festum? ”. 
John 11 57 Dederant autem pontifices et pharisaei mandatum, ut, si quis cognoverit, ubi sit, indicet, ut apprehendant eum.
John 12 1 Iesus ergo ante sex dies Paschae venit Bethaniam, ubi erat Lazarus, quem suscitavit a mortuis Iesus. 
John 12 2 Fecerunt ergo ei cenam ibi, et Martha ministrabat, Lazarus vero unus erat ex discumbentibus cum eo. 
John 12 3 Maria ergo accepit libram unguenti nardi puri, pretiosi, et unxit pedes Iesu et extersit capillis suis pedes eius; domus autem impleta est ex odore unguenti. 
John 12 4 Dicit autem Iudas Iscariotes, unus ex discipulis eius, qui erat eum traditurus: 
John 12 5 “ Quare hoc unguentum non veniit trecentis denariis et datum est egenis? ”. 
John 12 6 Dixit autem hoc, non quia de egenis pertinebat ad eum, sed quia fur erat et, loculos habens, ea, quae mittebantur, portabat. 
John 12 7 Dixit ergo Iesus: “ Sine illam, ut in diem sepulturae meae servet illud. 
John 12 8 Pauperes enim semper habetis vobiscum, me autem non semper habetis ”.
John 12 9 Cognovit ergo turba multa ex Iudaeis quia illic est, et venerunt non propter Iesum tantum, sed ut et Lazarum viderent, quem suscitavit a mortuis. 
John 12 10 Cogitaverunt autem principes sacerdotum, ut et Lazarum interficerent, 
John 12 11 quia multi propter illum abibant ex Iudaeis et credebant in Iesum.
John 12 12 In crastinum turba multa, quae venerat ad diem festum, cum audissent quia venit Iesus Hierosolymam, 
John 12 13 acceperunt ramos palmarum et processerunt obviam ei et clamabant: “ Hosanna! Benedictus, qui venit in nomine Domini, et rex Israel! ”.
John 12 14 Invenit autem Iesus asellum et sedit super eum, sicut scriptum est:
John 12 15 “ Noli timere, filia Sion. Ecce rex tuus venit sedens super pullum asinae ”.
John 12 16 Haec non cognoverunt discipuli eius primum, sed quando glorificatus est Iesus, tunc recordati sunt quia haec erant scripta de eo, et haec fecerunt ei. 
John 12 17 Testimonium ergo perhibebat turba, quae erat cum eo, quando Lazarum vocavit de monumento et suscitavit eum a mortuis. 
John 12 18 Propterea et obviam venit ei turba, quia audierunt eum fecisse hoc signum. 
John 12 19 Pharisaei ergo dixerunt ad semetipsos: “ Videtis quia nihil proficitis? Ecce mundus post eum abiit! ”.
John 12 20 Erant autem Graeci quidam ex his, qui ascenderant, ut adorarent in die festo; 
John 12 21 hi ergo accesserunt ad Philippum, qui erat a Bethsaida Galilaeae, et rogabant eum dicentes: “ Domine, volumus Iesum videre ”. 
John 12 22 Venit Philippus et dicit Andreae; venit Andreas et Philippus et dicunt Iesu. 
John 12 23 Iesus autem respondet eis dicens: “ Venit hora, ut glorificetur Filius hominis. 
John 12 24 Amen, amen dico vobis: Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert. 
John 12 25 Qui amat animam suam, perdit eam; et, qui odit animam suam in hoc mundo, in vitam aeternam custodiet eam. 
John 12 26 Si quis mihi ministrat, me sequatur, et ubi sum ego, illic et minister meus erit; si quis mihi ministraverit, honorificabit eum Pater. 
John 12 27 Nunc anima mea turbata est. Et quid dicam? Pater, salvifica me ex hora hac? Sed propterea veni in horam hanc. 
John 12 28 Pater, glorifica tuum nomen! ”. Venit ergo vox de caelo: “ Et glorificavi et iterum glorificabo ”. 
John 12 29 Turba ergo, quae stabat et audierat, dicebat tonitruum factum esse; alii dicebant: “ Angelus ei locutus est ”. 
John 12 30 Respondit Iesus et dixit: “ Non propter me vox haec facta est sed propter vos. 
John 12 31 Nunc iudicium est huius mundi, nunc princeps huius mundi eicietur foras; 
John 12 32 et ego, si exaltatus fuero a terra, omnes traham ad meipsum ”. 
John 12 33 Hoc autem dicebat significans, qua morte esset moriturus. 
John 12 34 Respondit ergo ei turba: “ Nos audivimus ex Lege, quia Christus manet in aeternum; et quomodo tu dicis: “Oportet exaltari Filium hominis”? Quis est iste Filius hominis? ”. 
John 12 35 Dixit ergo eis Iesus: “ Adhuc modicum tempus lumen in vobis est. Ambulate, dum lucem habetis, ut non tenebrae vos comprehendant; et, qui ambulat in tenebris, nescit quo vadat. 
John 12 36 Dum lucem habetis, credite in lucem, ut filii lucis fiatis ”. Haec locutus est Iesus et abiit et abscondit se ab eis.
John 12 37 Cum autem tanta signa fecisset coram eis, non credebant in eum, 
John 12 38 ut sermo Isaiae prophetae impleretur, quem dixit: “ Domine, quis credidit auditui nostro, et brachium Domini cui revelatum est? ”.
John 12 39 Propterea non poterant credere, quia iterum dixit Isaias:
John 12 40 “ Excaecavit oculos eorum et induravit eorum cor, ut non videant oculis et intellegant corde et convertantur, et sanem eos ”.
John 12 41 Haec dixit Isaias, quia vidit gloriam eius et locutus est de eo. 
John 12 42 Verumtamen et ex principibus multi crediderunt in eum, sed propter pharisaeos non confitebantur, ut de synagoga non eicerentur; 
John 12 43 dilexerunt enim gloriam hominum magis quam gloriam Dei.
John 12 44 Iesus autem clamavit et dixit: “ Qui credit in me, non credit in me sed in eum, qui misit me; 
John 12 45 et, qui videt me, videt eum, qui misit me. 
John 12 46 Ego lux in mundum veni, ut omnis, qui credit in me, in tenebris non maneat. 
John 12 47 Et si quis audierit verba mea et non custodierit, ego non iudico eum; non enim veni, ut iudicem mundum, sed ut salvificem mundum. 
John 12 48 Qui spernit me et non accipit verba mea, habet, qui iudicet eum: sermo, quem locutus sum, ille iudicabit eum in novissimo die, 
John 12 49 quia ego ex meipso non sum locutus, sed, qui misit me, Pater, ipse mihi mandatum dedit quid dicam et quid loquar. 
John 12 50 Et scio quia mandatum eius vita aeterna est. Quae ergo ego loquor, sicut dixit mihi Pater, sic loquor ”.
John 13 1 Ante diem autem festum Pa schae, sciens Iesus quia venit eius hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos. 
John 13 2 Et in cena, cum Diabolus iam misisset in corde, ut traderet eum Iudas Simonis Iscariotis, 
John 13 3 sciens quia omnia dedit ei Pater in manus, et quia a Deo exivit et ad Deum vadit, 
John 13 4 surgit a cena et ponit vestimenta sua et, cum accepisset linteum, praecinxit se. 
John 13 5 Deinde mittit aquam in pelvem et coepit lavare pedes discipulorum et extergere linteo, quo erat praecinctus. 
John 13 6 Venit ergo ad Simonem Petrum. Dicit ei: “ Domine, tu mihi lavas pedes? ”. 
John 13 7 Respondit Iesus et dixit ei: “ Quod ego facio, tu nescis modo, scies autem postea ”. 
John 13 8 Dicit ei Petrus: “ Non lavabis mihi pedes in aeternum! ”. Respondit Iesus ei: “ Si non lavero te, non habes partem mecum ”. 
John 13 9 Dicit ei Simon Petrus: “ Domine, non tantum pedes meos sed et manus et caput! ”. 
John 13 10 Dicit ei Iesus: “ Qui lotus est, non indiget nisi ut pedes lavet, sed est mundus totus; et vos mundi estis sed non omnes ”. 
John 13 11 Sciebat enim quisnam esset, qui traderet eum; propterea dixit: “ Non estis mundi omnes ”.
John 13 12 Postquam ergo lavit pedes eorum et accepit vestimenta sua, cum recubuisset iterum, dixit eis: “ Scitis quid fecerim vobis? 
John 13 13 Vos vocatis me: “Magister” et: “Domine”, et bene dicitis; sum etenim. 
John 13 14 Si ergo ego lavi vestros pedes, Dominus et Magister, et vos debetis alter alterius lavare pedes. 
John 13 15 Exemplum enim dedi vobis, ut, quemadmodum ego feci vobis, et vos faciatis. 
John 13 16 Amen, amen dico vobis: Non est servus maior domino suo, neque apostolus maior eo, qui misit illum. 
John 13 17 Si haec scitis, beati estis, si facitis ea. 
John 13 18 Non de omnibus vobis dico, ego scio, quos elegerim, sed ut impleatur Scriptura: “Qui manducat meum panem, levavit contra me calcaneum suum”. 
John 13 19 Amodo dico vobis priusquam fiat, ut credatis, cum factum fuerit, quia ego sum. 
John 13 20 Amen, amen dico vobis: Qui accipit, si quem misero, me accipit; qui autem me accipit, accipit eum, qui me misit ”.
John 13 21 Cum haec dixisset Iesus, turbatus est spiritu et protestatus est et dixit: “ Amen, amen dico vobis: Unus ex vobis tradet me ”. 
John 13 22 Aspiciebant ad invicem discipuli, haesitantes de quo diceret. 
John 13 23 Erat recumbens unus ex discipulis eius in sinu Iesu, quem diligebat Iesus. 
John 13 24 Innuit ergo huic Simon Petrus, ut interrogaret: “ Quis est, de quo dicit? ”. 
John 13 25 Cum ergo recumberet ille ita supra pectus Iesu, dicit ei: “ Domine, quis est? ”. 
John 13 26 Respondet Iesus: “ Ille est, cui ego intinctam buccellam porrexero ”. Cum ergo intinxisset buccellam, dat Iudae Simonis Iscariotis. 
John 13 27 Et post buccellam tunc introivit in illum Satanas. Dicit ergo ei Iesus: “ Quod facis, fac citius ”. 
John 13 28 Hoc autem nemo scivit discumbentium ad quid dixerit ei; 
John 13 29 quidam enim putabant quia loculos habebat Iudas, quia dicit ei Iesus: “ Eme ea, quae opus sunt nobis ad diem festum ”, aut egenis ut aliquid daret. 
John 13 30 Cum ergo accepisset ille buccellam, exivit continuo; erat autem nox.
John 13 31 Cum ergo exisset, dicit Iesus: “ Nunc clarificatus est Filius hominis, et Deus clarificatus est in eo; 
John 13 32 si Deus clarificatus est in eo, et Deus clarificabit eum in semetipso et continuo clarificabit eum. 
John 13 33 Filioli, adhuc modicum vobiscum sum; quaeretis me, et sicut dixi Iudaeis: Quo ego vado, vos non potestis venire, et vobis dico modo. 
John 13 34 Mandatum novum do vobis, ut diligatis invicem; sicut dilexi vos, ut et vos diligatis invicem. 
John 13 35 In hoc cognoscent omnes quia mei discipuli estis: si dilectionem habueritis ad invicem ”.
John 13 36 Dicit ei Simon Petrus: “ Domine, quo vadis? ”. Respondit Iesus: “ Quo vado, non potes me modo sequi, sequeris autem postea ”. 
John 13 37 Dicit ei Petrus: “ Domine, quare non possum te sequi modo? Animam meam pro te ponam ”. 
John 13 38 Respondet Iesus: “ Animam tuam pro me pones? Amen, amen dico tibi: Non cantabit gallus, donec me ter neges.
John 14 1 Non turbetur cor vestrum. Creditis in Deum et in me credite. 
John 14 2 In domo Patris mei mansiones multae sunt; si quo minus, dixissem vobis, quia vado parare vobis locum? 
John 14 3 Et si abiero et praeparavero vobis locum, iterum venio et accipiam vos ad meipsum, ut, ubi sum ego, et vos sitis. 
John 14 4 Et quo ego vado, scitis viam ”.
John 14 5 Dicit ei Thomas: “ Domine, nescimus quo vadis; quomodo possumus viam scire? ”. 
John 14 6 Dicit ei Iesus: “ Ego sum via et veritas et vita; nemo venit ad Patrem nisi per me. 
John 14 7 Si cognovistis me, et Patrem meum utique cognoscetis; et amodo cognoscitis eum et vidistis eum ”. 
John 14 8 Dicit ei Philippus: “ Domine, ostende nobis Patrem, et sufficit nobis ”. 
John 14 9 Dicit ei Iesus: “ Tanto tempore vobiscum sum, et non cognovisti me, Philippe? Qui vidit me, vidit Patrem. Quomodo tu dicis: “Ostende nobis Patrem”? 
John 14 10 Non credis quia ego in Patre, et Pater in me est? Verba, quae ego loquor vobis, a meipso non loquor; Pater autem in me manens facit opera sua. 
John 14 11 Credite mihi quia ego in Patre, et Pater in me est; alioquin propter opera ipsa credite.
John 14 12 Amen, amen dico vobis: Qui credit in me, opera, quae ego facio, et ipse faciet et maiora horum faciet, quia ego ad Patrem vado. 
John 14 13 Et quodcumque petieritis in nomine meo, hoc faciam, ut glorificetur Pater in Filio; 
John 14 14 si quid petieritis me in nomine meo, ego faciam.
John 14 15 Si diligitis me, mandata mea servabitis; 
John 14 16 et ego rogabo Patrem, et alium Paraclitum dabit vobis, ut maneat vobiscum in aeternum, 
John 14 17 Spiritum veritatis, quem mundus non potest accipere, quia non videt eum nec cognoscit. Vos cognoscitis eum, quia apud vos manet; et in vobis erit. 
John 14 18 Non relinquam vos orphanos; venio ad vos. 
John 14 19 Adhuc modicum, et mundus me iam non videt; vos autem videtis me, quia ego vivo et vos vivetis. 
John 14 20 In illo die vos cognoscetis quia ego sum in Patre meo, et vos in me, et ego in vobis. 
John 14 21 Qui habet mandata mea et servat ea, ille est, qui diligit me; qui autem diligit me, diligetur a Patre meo, et ego diligam eum et manifestabo ei meipsum ”.
John 14 22 Dicit ei Iudas, non ille Iscariotes: “ Domine, et quid factum est, quia nobis manifestaturus es teipsum et non mundo? ”. 
John 14 23 Respondit Iesus et dixit ei: “ Si quis diligit me, sermonem meum servabit, et Pater meus diliget eum, et ad eum veniemus et mansionem apud eum faciemus; 
John 14 24 qui non diligit me, sermones meos non servat. Et sermo, quem auditis, non est meus, sed eius qui misit me, Patris.
John 14 25 Haec locutus sum vobis apud vos manens. 
John 14 26 Paraclitus autem, Spiritus Sanctus, quem mittet Pater in nomine meo, ille vos docebit omnia et suggeret vobis omnia, quae dixi vobis. 
John 14 27 Pacem relinquo vobis, pacem meam do vobis; non quomodo mundus dat, ego do vobis. Non turbetur cor vestrum neque formidet. 
John 14 28 Audistis quia ego dixi vobis: Vado et venio ad vos. Si diligeretis me, gauderetis quia vado ad Patrem, quia Pater maior me est. 
John 14 29 Et nunc dixi vobis, priusquam fiat, ut, cum factum fuerit, credatis. 
John 14 30 Iam non multa loquar vobiscum, venit enim princeps mundi et in me non habet quidquam; 
John 14 31 sed, ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.
John 15 1 Ego sum vitis vera, et Pater meus agricola est. 
John 15 2 Omnem palmitem in me non ferentem fructum tollit eum; et omnem, qui fert fructum, purgat eum, ut fructum plus afferat. 
John 15 3 Iam vos mundi estis propter sermonem, quem locutus sum vobis. 
John 15 4 Manete in me, et ego in vobis. Sicut palmes non potest ferre fructum a semetipso, nisi manserit in vite, sic nec vos, nisi in me manseritis. 
John 15 5 Ego sum vitis, vos palmites. Qui manet in me, et ego in eo, hic fert fructum multum, quia sine me nihil potestis facere. 
John 15 6 Si quis in me non manserit, missus est foras sicut palmes et aruit; et colligunt eos et in ignem mittunt, et ardent. 
John 15 7 Si manseritis in me, et verba mea in vobis manserint, quodcumque volueritis, petite, et fiet vobis. 
John 15 8 In hoc clarificatus est Pater meus, ut fructum multum afferatis et efficiamini mei discipuli. 
John 15 9 Sicut dilexit me Pater, et ego dilexi vos; manete in dilectione mea. 
John 15 10 Si praecepta mea servaveritis, manebitis in dilectione mea, sicut ego Patris mei praecepta servavi et maneo in eius dilectione. 
John 15 11 Haec locutus sum vobis, ut gaudium meum in vobis sit, et gaudium vestrum impleatur.
John 15 12 Hoc est praeceptum meum, ut diligatis invicem, sicut dilexi vos; 
John 15 13 maiorem hac dilectionem nemo habet, ut animam suam quis ponat pro amicis suis. 
John 15 14 Vos amici mei estis, si feceritis, quae ego praecipio vobis. 
John 15 15 Iam non dico vos servos, quia servus nescit quid facit dominus eius; vos autem dixi amicos, quia omnia, quae audivi a Patre meo, nota feci vobis. 
John 15 16 Non vos me elegistis, sed ego elegi vos et posui vos, ut vos eatis et fructum afferatis, et fructus vester maneat, ut quodcumque petieritis Patrem in nomine meo, det vobis. 
John 15 17 Haec mando vobis, ut diligatis invicem.
John 15 18 Si mundus vos odit, scitote quia me priorem vobis odio habuit. 
John 15 19 Si de mundo essetis, mundus, quod suum est, diligeret; quia vero de mundo non estis, sed ego elegi vos de mundo, propterea odit vos mundus. 
John 15 20 Mementote sermonis, quem ego dixi vobis: Non est servus maior domino suo. Si me persecuti sunt, et vos persequentur; si sermonem meum servaverunt, et vestrum servabunt. 
John 15 21 Sed haec omnia facient vobis propter nomen meum, quia nesciunt eum, qui misit me. 
John 15 22 Si non venissem et locutus fuissem eis, peccatum non haberent; nunc autem excusationem non habent de peccato suo. 
John 15 23 Qui me odit et Patrem meum odit. 
John 15 24 Si opera non fecissem in eis, quae nemo alius fecit, peccatum non haberent; nunc autem et viderunt et oderunt et me et Patrem meum. 
John 15 25 Sed ut impleatur sermo, qui in lege eorum scriptus est: “Odio me habuerunt gratis”.
John 15 26 Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me; 
John 15 27 sed et vos testimonium perhibetis, quia ab initio mecum estis.
John 16 1 Haec locutus sum vobis, ut non scandalizemini. 
John 16 2 Absque synagogis facient vos; sed venit hora, ut omnis, qui interficit vos, arbitretur obsequium se praestare Deo. 
John 16 3 Et haec facient, quia non noverunt Patrem neque me. 
John 16 4 Sed haec locutus sum vobis, ut, cum venerit hora eorum, reminiscamini eorum, quia ego dixi vobis. Haec autem vobis ab initio non dixi, quia vobiscum eram.
John 16 5 At nunc vado ad eum, qui me misit, et nemo ex vobis interrogat me: “Quo vadis?”. 
John 16 6 Sed quia haec locutus sum vobis, tristitia implevit cor vestrum. 
John 16 7 Sed ego veritatem dico vobis: Expedit vobis, ut ego vadam. Si enim non abiero, Paraclitus non veniet ad vos; si autem abiero, mittam eum ad vos. 
John 16 8 Et cum venerit ille, arguet mundum de peccato et de iustitia et de iudicio: 
John 16 9 de peccato quidem, quia non credunt in me; 
John 16 10 de iustitia vero, quia ad Patrem vado, et iam non videtis me; 
John 16 11 de iudicio autem, quia princeps mundi huius iudicatus est.
John 16 12 Adhuc multa habeo vobis dicere, sed non potestis portare modo. 
John 16 13 Cum autem venerit ille, Spiritus veritatis, deducet vos in omnem veritatem; non enim loquetur a semetipso, sed quaecumque audiet, loquetur et, quae ventura sunt, annuntiabit vobis. 
John 16 14 Ille me clarificabit, quia de meo accipiet et annuntiabit vobis. 
John 16 15 Omnia, quaecumque habet Pater, mea sunt; propterea dixi quia de meo accipit et annuntiabit vobis.
John 16 16 Modicum, et iam non videtis me; et iterum modicum, et videbitis me ”. 
John 16 17 Dixerunt ergo ex discipulis eius ad invicem: “ Quid est hoc, quod dicit nobis: “Modicum, et non videtis me; et iterum modicum, et videbitis me” et: “Vado ad Patrem”? ”. 
John 16 18 Dicebant ergo: “ Quid est hoc, quod dicit: “Modicum”? Nescimus quid loquitur ”. 
John 16 19 Cognovit Iesus quia volebant eum interrogare et dixit eis: “ De hoc quaeritis inter vos, quia dixi: “Modicum, et non videtis me; et iterum modicum, et videbitis me”? 
John 16 20 Amen, amen dico vobis quia plorabitis et flebitis vos, mundus autem gaudebit; vos contristabimini, sed tristitia vestra vertetur in gaudium. 
John 16 21 Mulier, cum parit, tristitiam habet, quia venit hora eius; cum autem pepererit puerum, iam non meminit pressurae propter gaudium, quia natus est homo in mundum. 
John 16 22 Et vos igitur nunc quidem tristitiam habetis; iterum autem videbo vos, et gaudebit cor vestrum, et gaudium vestrum nemo tollit a vobis. 
John 16 23 Et in illo die me non rogabitis quidquam. Amen, amen dico vobis: Si quid petieritis Patrem in nomine meo, dabit vobis. 
John 16 24 Usque modo non petistis quidquam in nomine meo. Petite et accipietis, ut gaudium vestrum sit plenum. 
John 16 25 Haec in proverbiis locutus sum vobis; venit hora, cum iam non in proverbiis loquar vobis, sed palam de Patre annuntiabo vobis. 
John 16 26 Illo die in nomine meo petetis, et non dico vobis quia ego rogabo Patrem de vobis; 
John 16 27 ipse enim Pater amat vos, quia vos me amastis et credidistis quia ego a Deo exivi. 
John 16 28 Exivi a Patre et veni in mundum; iterum relinquo mundum et vado ad Patrem ”. 
John 16 29 Dicunt discipuli eius: “ Ecce nunc palam loqueris, et proverbium nullum dicis. 
John 16 30 Nunc scimus quia scis omnia, et non opus est tibi, ut quis te interroget; in hoc credimus quia a Deo existi ”. 
John 16 31 Respondit eis Iesus: “ Modo creditis? 
John 16 32 Ecce venit hora et iam venit, ut dispergamini unusquisque in propria et me solum relinquatis; et non sum solus, quia Pater mecum est. 
John 16 33 Haec locutus sum vobis, ut in me pacem habeatis; in mundo pressuram habetis, sed confidite, ego vici mundum ”.
John 17 1 Haec locutus est Iesus; et, sublevatis oculis suis in cae lum, dixit: “ Pater, venit hora: clarifica Filium tuum, ut Filius clarificet te, 
John 17 2 sicut dedisti ei potestatem omnis carnis, ut omne, quod dedisti ei, det eis vitam aeternam. 
John 17 3 Haec est autem vita aeterna, ut cognoscant te solum verum Deum et, quem misisti, Iesum Christum. 
John 17 4 Ego te clarificavi super terram; opus consummavi, quod dedisti mihi, ut faciam; 
John 17 5 et nunc clarifica me tu, Pater, apud temetipsum claritate, quam habebam, priusquam mundus esset, apud te.
John 17 6 Manifestavi nomen tuum hominibus, quos dedisti mihi de mundo. Tui erant, et mihi eos dedisti, et sermonem tuum servaverunt. 
John 17 7 Nunc cognoverunt quia omnia, quae dedisti mihi, abs te sunt, 
John 17 8 quia verba, quae dedisti mihi, dedi eis; et ipsi acceperunt et cognoverunt vere quia a te exivi et crediderunt quia tu me misisti. 
John 17 9 Ego pro eis rogo; non pro mundo rogo, sed pro his, quos dedisti mihi, quia tui sunt; 
John 17 10 et mea omnia tua sunt, et tua mea; et clarificatus sum in eis. 
John 17 11 Et iam non sum in mundo, et hi in mundo sunt, et ego ad te venio. Pater sancte, serva eos in nomine tuo, quod dedisti mihi, ut sint unum sicut nos. 
John 17 12 Cum essem cum eis, ego servabam eos in nomine tuo, quod dedisti mihi, et custodivi, et nemo ex his periit, nisi filius perditionis, ut Scriptura impleatur. 
John 17 13 Nunc autem ad te venio et haec loquor in mundo, ut habeant gaudium meum impletum in semetipsis. 
John 17 14 Ego dedi eis sermonem tuum, et mundus odio eos habuit, quia non sunt de mundo, sicut ego non sum de mundo.
John 17 15 Non rogo, ut tollas eos de mundo, sed ut serves eos ex Malo. 
John 17 16 De mundo non sunt, sicut ego non sum de mundo. 
John 17 17 Sanctifica eos in veritate; sermo tuus veritas est. 
John 17 18 Sicut me misisti in mundum, et ego misi eos in mundum; 
John 17 19 et pro eis ego sanctifico meipsum, ut sint et ipsi sanctificati in veritate.
John 17 20 Non pro his autem rogo tantum, sed et pro eis, qui credituri sunt per verbum eorum in me, 
John 17 21 ut omnes unum sint, sicut tu, Pater, in me et ego in te, ut et ipsi in nobis unum sint; ut mundus credat quia tu me misisti. 
John 17 22 Et ego claritatem, quam dedisti mihi, dedi illis, ut sint unum, sicut nos unum sumus; 
John 17 23 ego in eis, et tu in me, ut sint consummati in unum; ut cognoscat mundus, quia tu me misisti et dilexisti eos, sicut me dilexisti.
John 17 24 Pater, quod dedisti mihi, volo, ut ubi ego sum, et illi sint mecum, ut videant claritatem meam, quam dedisti mihi, quia dilexisti me ante constitutionem mundi.
John 17 25 Pater iuste, et mundus te non cognovit; ego autem te cognovi, et hi cognoverunt quia tu me misisti; 
John 17 26 et notum feci eis nomen tuum et notum faciam, ut dilectio, qua dilexisti me, in ipsis sit, et ego in ipsis ”.
John 18 1 Haec cum dixisset Iesus, egressus est cum discipulis suis trans torrentem Cedron, ubi erat hortus, in quem introivit ipse et discipuli eius. 
John 18 2 Sciebat autem et Iudas, qui tradebat eum, locum, quia frequenter Iesus convenerat illuc cum discipulis suis. 
John 18 3 Iudas ergo, cum accepisset cohortem et a pontificibus et pharisaeis ministros, venit illuc cum lanternis et facibus et armis. 
John 18 4 Iesus itaque sciens omnia, quae ventura erant super eum, processit et dicit eis: “ Quem quaeritis? ”. 
John 18 5 Responderunt ei: “ Iesum Nazarenum ”. Dicit eis: “ Ego sum! ”. Stabat autem et Iudas, qui tradebat eum, cum ipsis. 
John 18 6 Ut ergo dixit eis: “ Ego sum! ”, abierunt retrorsum et ceciderunt in terram. 
John 18 7 Iterum ergo eos interrogavit: “ Quem quaeritis? ”. Illi autem dixerunt: “ Iesum Nazarenum ”. 
John 18 8 Respondit Iesus: “ Dixi vobis: Ego sum! Si ergo me quaeritis, sinite hos abire ”, 
John 18 9 ut impleretur sermo, quem dixit: “ Quos dedisti mihi, non perdidi ex ipsis quemquam ”. 
John 18 10 Simon ergo Petrus, habens gladium, eduxit eum et percussit pontificis servum et abscidit eius auriculam dextram. Erat autem nomen servo Malchus. 
John 18 11 Dixit ergo Iesus Petro: “ Mitte gladium in vaginam; calicem, quem dedit mihi Pater, non bibam illum? ”.
John 18 12 Cohors ergo et tribunus et ministri Iudaeorum comprehenderunt Iesum et ligaverunt eum 
John 18 13 et adduxerunt ad Annam primum; erat enim socer Caiphae, qui erat pontifex anni illius. 
John 18 14 Erat autem Caiphas, qui consilium dederat Iudaeis: “ Expedit unum hominem mori pro populo ”.
John 18 15 Sequebatur autem Iesum Simon Petrus et alius discipulus. Discipulus autem ille erat notus pontifici et introivit cum Iesu in atrium pontificis; 
John 18 16 Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariae et introduxit Petrum. 
John 18 17 Dicit ergo Petro ancilla ostiaria: “ Numquid et tu ex discipulis es hominis istius? ”. Dicit ille: “ Non sum! ”. 
John 18 18 Stabant autem servi et ministri, qui prunas fecerant, quia frigus erat, et calefaciebant se; erat autem cum eis et Petrus stans et calefaciens se.
John 18 19 Pontifex ergo interrogavit Iesum de discipulis suis et de doctrina eius. 
John 18 20 Respondit ei Iesus: “ Ego palam locutus sum mundo; ego semper docui in synagoga et in templo, quo omnes Iudaei conveniunt, et in occulto locutus sum nihil. 
John 18 21 Quid me interrogas? Interroga eos, qui audierunt quid locutus sum ipsis; ecce hi sciunt, quae dixerim ego ”. 
John 18 22 Haec autem cum dixisset, unus assistens ministrorum dedit alapam Iesu dicens: “ Sic respondes pontifici? ”. 
John 18 23 Respondit ei Iesus: “ Si male locutus sum, testimonium perhibe de malo; si autem bene, quid me caedis? ”. 
John 18 24 Misit ergo eum Annas ligatum ad Caipham pontificem.
John 18 25 Erat autem Simon Petrus stans et calefaciens se. Dixerunt ergo ei: “ Numquid et tu ex discipulis eius es? ”. Negavit ille et dixit: “ Non sum! ”. 
John 18 26 Dicit unus ex servis pontificis, cognatus eius, cuius abscidit Petrus auriculam: “ Nonne ego te vidi in horto cum illo? ”. 
John 18 27 Iterum ergo negavit Petrus; et statim gallus cantavit.
John 18 28 Adducunt ergo Iesum a Caipha in praetorium. Erat autem mane. Et ipsi non introierunt in praetorium, ut non contaminarentur, sed manducarent Pascha. 
John 18 29 Exivit ergo Pilatus ad eos foras et dicit: “ Quam accusationem affertis adversus hominem hunc? ”. 
John 18 30 Responderunt et dixerunt ei: “ Si non esset hic malefactor, non tibi tradidissemus eum ”. 
John 18 31 Dixit ergo eis Pilatus: “ Accipite eum vos et secundum legem vestram iudicate eum! ”. Dixerunt ei Iudaei: “ Nobis non licet interficere quemquam ”, 
John 18 32 ut sermo Iesu impleretur, quem dixit, significans qua esset morte moriturus.
John 18 33 Introivit ergo iterum in praetorium Pilatus et vocavit Iesum et dixit ei: “ Tu es rex Iudaeorum? ”. 
John 18 34 Respondit Iesus: “ A temetipso tu hoc dicis, an alii tibi dixerunt de me? ”. 
John 18 35 Respondit Pilatus: “ Numquid ego Iudaeus sum? Gens tua et pontifices tradiderunt te mihi; quid fecisti? ”. 
John 18 36 Respondit Iesus: “ Regnum meum non est de mundo hoc; si ex hoc mundo esset regnum meum, ministri mei decertarent, ut non traderer Iudaeis; nunc autem meum regnum non est hinc ”. 
John 18 37 Dixit itaque ei Pilatus: “ Ergo rex es tu? ”. Respondit Iesus: “ Tu dicis quia rex sum. Ego in hoc natus sum et ad hoc veni in mundum, ut testimonium perhibeam veritati; omnis, qui est ex veritate, audit meam vocem ”. 
John 18 38 Dicit ei Pilatus: “ Quid est veritas? ”. Et cum hoc dixisset, iterum exivit ad Iudaeos et dicit eis: “ Ego nullam invenio in eo causam. 
John 18 39 Est autem consuetudo vobis, ut unum dimittam vobis in Pascha; vultis ergo dimittam vobis regem Iudaeorum? ”. 
John 18 40 Clamaverunt ergo rursum dicentes: “ Non hunc sed Barabbam! ”. Erat autem Barabbas latro.
John 19 1 Tunc ergo apprehendit Pi latus Iesum et flagellavit. 
John 19 2 Et milites, plectentes coronam de spinis, imposuerunt capiti eius et veste purpurea circumdederunt eum; 
John 19 3 et veniebant ad eum et dicebant: “ Ave, rex Iudaeorum! ”, et dabant ei alapas. 
John 19 4 Et exiit iterum Pilatus foras et dicit eis: “ Ecce adduco vobis eum foras, ut cognoscatis quia in eo invenio causam nullam ”. 
John 19 5 Exiit ergo Iesus foras, portans spineam coronam et purpureum vestimentum. Et dicit eis: “ Ecce homo! ”. 
John 19 6 Cum ergo vidissent eum pontifices et ministri, clamaverunt dicentes: “ Crucifige, crucifige! ”. Dicit eis Pilatus: “ Accipite eum vos et crucifigite; ego enim non invenio in eo causam ”. 
John 19 7 Responderunt ei Iudaei: “ Nos legem habemus, et secundum legem debet mori, quia Filium Dei se fecit ”.
John 19 8 Cum ergo audisset Pilatus hunc sermonem, magis timuit 
John 19 9 et ingressus est praetorium iterum et dicit ad Iesum: “ Unde es tu? ”. Iesus autem responsum non dedit ei. 
John 19 10 Dicit ergo ei Pilatus: “ Mihi non loqueris? Nescis quia potestatem habeo dimittere te et potestatem habeo crucifigere te? ”. 
John 19 11 Respondit Iesus: “ Non haberes potestatem adversum me ullam, nisi tibi esset datum desuper; propterea, qui tradidit me tibi, maius peccatum habet ”.
John 19 12 Exinde quaerebat Pilatus dimittere eum; Iudaei autem clamabant dicentes: “ Si hunc dimittis, non es amicus Caesaris! Omnis, qui se regem facit, contradicit Caesari ”. 
John 19 13 Pilatus ergo, cum audisset hos sermones, adduxit foras Iesum et sedit pro tribunali in locum, qui dicitur Lithostrotos, Hebraice autem Gabbatha. 
John 19 14 Erat autem Parasceve Paschae, hora erat quasi sexta. Et dicit Iudaeis: “ Ecce rex vester! ”. 
John 19 15 Clamaverunt ergo illi: “ Tolle, tolle, crucifige eum! ”. Dicit eis Pilatus: “ Regem vestrum crucifigam? ”. Responderunt pontifices: “ Non habemus regem, nisi Caesarem ”. 
John 19 16 Tunc ergo tradidit eis illum, ut crucifigeretur. Susceperunt ergo Iesum.
John 19 17 Et baiulans sibi crucem exivit in eum, qui dicitur Calvariae locum, quod Hebraice dicitur Golgotha, 
John 19 18 ubi eum crucifixerunt et cum eo alios duos hinc et hinc, medium autem Iesum. 
John 19 19 Scripsit autem et titulum Pilatus et posuit super crucem; erat autem scriptum: “ Iesus Nazarenus Rex Iudaeorum ”. 
John 19 20 Hunc ergo titulum multi legerunt Iudaeorum, quia prope civitatem erat locus, ubi crucifixus est Iesus; et erat scriptum Hebraice, Latine, Graece. 
John 19 21 Dicebant ergo Pilato pontifices Iudaeorum: “ Noli scribere: Rex Iudaeorum, sed: Ipse dixit: “Rex sum Iudaeorum” ”. 
John 19 22 Respondit Pilatus: “ Quod scripsi, scripsi! ”.
John 19 23 Milites ergo cum crucifixissent Iesum, acceperunt vestimenta eius et fecerunt quattuor partes, unicuique militi partem, et tunicam. Erat autem tunica inconsutilis, desuper contexta per totum. 
John 19 24 Dixerunt ergo ad invicem: “ Non scindamus eam, sed sortiamur de illa,cuius sit ”, ut Scriptura impleatur dicens: “ Partiti sunt vestimenta mea sibi et in vestem meam miserunt sortem ”. Et milites quidem haec fecerunt.
John 19 25 Stabant autem iuxta crucem Iesu mater eius et soror matris eius, Maria Cleopae, et Maria Magdalene. 
John 19 26 Cum vidisset ergo Iesus matrem et discipulum stantem, quem diligebat, dicit matri: “ Mulier, ecce filius tuus ”. 
John 19 27 Deinde dicit discipulo: “ Ecce mater tua ”. Et ex illa hora accepit eam discipulus in sua.
John 19 28 Post hoc sciens Iesus quia iam omnia consummata sunt, ut consummaretur Scriptura, dicit: “ Sitio ”. 
John 19 29 Vas positum erat aceto plenum; spongiam ergo plenam aceto hyssopo circumponentes, obtulerunt ori eius. 
John 19 30 Cum ergo accepisset acetum, Iesus dixit: “ Consummatum est! ”. Et inclinato capite tradidit spiritum.
John 19 31 Iudaei ergo, quoniam Parasceve erat, ut non remanerent in cruce corpora sabbato, erat enim magnus dies illius sabbati, rogaverunt Pilatum, ut frangerentur eorum crura, et tollerentur. 
John 19 32 Venerunt ergo milites et primi quidem fregerunt crura et alterius, qui crucifixus est cum eo; 
John 19 33 ad Iesum autem cum venissent, ut viderunt eum iam mortuum, non fregerunt eius crura, 
John 19 34 sed unus militum lancea latus eius aperuit, et continuo exivit sanguis et aqua. 
John 19 35 Et qui vidit, testimonium perhibuit, et verum est eius testimonium, et ille scit quia vera dicit, ut et vos credatis. 
John 19 36 Facta sunt enim haec, ut Scriptura impleatur: “ Os non comminuetur eius ”, 
John 19 37 et iterum alia Scriptura dicit: “ Videbunt in quem transfixerunt ”.
John 19 38 Post haec autem rogavit Pilatum Ioseph ab Arimathaea, qui erat discipulus Iesu, occultus autem propter metum Iudaeorum, ut tolleret corpus Iesu; et permisit Pilatus. Venit ergo et tulit corpus eius. 
John 19 39 Venit autem et Nicodemus, qui venerat ad eum nocte primum, ferens mixturam myrrhae et aloes quasi libras centum. 
John 19 40 Acceperunt ergo corpus Iesu et ligaverunt illud linteis cum aromatibus, sicut mos Iudaeis est sepelire. 
John 19 41 Erat autem in loco, ubi crucifixus est, hortus, et in horto monumentum novum, in quo nondum quisquam positus erat. 
John 19 42 Ibi ergo propter Parascevem Iudaeorum, quia iuxta erat monumentum, posuerunt Iesum.
John 20 1 Prima autem sabbatorum Maria Magdalene venit ma ne, cum adhuc tenebrae essent, ad monumentum et videt lapidem sublatum a monumento. 
John 20 2 Currit ergo et venit ad Simonem Petrum et ad alium discipulum, quem amabat Iesus, et dicit eis: “ Tulerunt Dominum de monumento, et nescimus, ubi posuerunt eum! ”. 
John 20 3 Exiit ergo Petrus et ille alius discipulus, et veniebant ad monumentum. 
John 20 4 Currebant autem duo simul, et ille alius discipulus praecucurrit citius Petro et venit primus ad monumentum; 
John 20 5 et cum se inclinasset, videt posita linteamina, non tamen introivit. 
John 20 6 Venit ergo et Simon Petrus sequens eum et introivit in monumentum; et videt linteamina posita 
John 20 7 et sudarium, quod fuerat super caput eius, non cum linteaminibus positum, sed separatim involutum in unum locum. 
John 20 8 Tunc ergo introivit et alter discipulus, qui venerat primus ad monumentum, et vidit et credidit. 
John 20 9 Nondum enim sciebant Scripturam, quia oportet eum a mortuis resurgere. 
John 20 10 Abierunt ergo iterum ad semetipsos discipuli. 
John 20 11 Maria autem stabat ad monumentum foris plorans. Dum ergo fleret, inclinavit se in monumentum 
John 20 12 et videt duos angelos in albis sedentes, unum ad caput et unum ad pedes, ubi positum fuerat corpus Iesu. 
John 20 13 Et dicunt ei illi: “ Mulier, quid ploras? ”. Dicit eis: “ Tulerunt Dominum meum, et nescio, ubi posuerunt eum ”. 
John 20 14 Haec cum dixisset, conversa est retrorsum et videt Iesum stantem; et non sciebat quia Iesus est. 
John 20 15 Dicit ei Iesus: “ Mulier, quid ploras? Quem quaeris? ”. Illa, existimans quia hortulanus esset, dicit ei: “ Domine, si tu sustulisti eum, dicito mihi, ubi posuisti eum, et ego eum tollam ”. 
John 20 16 Dicit ei Iesus: “ Maria! ”. Conversa illa dicit ei Hebraice: “ Rabbuni! ” — quod dicitur Magister C. 
John 20 17 Dicit ei Iesus: “ Iam noli me tenere, nondum enim ascendi ad Patrem; vade autem ad fratres meos et dic eis: Ascendo ad Patrem meum et Patrem vestrum, et Deum meum et Deum vestrum ”. 
John 20 18 Venit Maria Magdalene annuntians discipulis: “ Vidi Dominum! ”, et quia haec dixit ei.
John 20 19 Cum esset ergo sero die illa prima sabbatorum, et fores essent clausae, ubi erant discipuli, propter metum Iudaeorum, venit Iesus et stetit in medio et dicit eis: “ Pax vobis! ”. 
John 20 20 Et hoc cum dixisset, ostendit eis manus et latus. Gavisi sunt ergo discipuli, viso Domino. 
John 20 21 Dixit ergo eis iterum: “ Pax vobis! Sicut misit me Pater, et ego mitto vos ”. 
John 20 22 Et cum hoc dixisset, insufflavit et dicit eis: “ Accipite Spiritum Sanctum. 
John 20 23 Quorum remiseritis peccata, remissa sunt eis; quorum retinueritis, retenta sunt ”.
John 20 24 Thomas autem, unus ex Duodecim, qui dicitur Didymus, non erat cum eis, quando venit Iesus. 
John 20 25 Dicebant ergo ei alii discipuli: “ Vidimus Dominum! ”. Ille autem dixit eis: “ Nisi videro in manibus eius signum clavorum et mittam digitum meum in signum clavorum et mittam manum meam in latus eius, non credam ”.
John 20 26 Et post dies octo iterum erant discipuli eius intus, et Thomas cum eis. Venit Iesus ianuis clausis et stetit in medio et dixit: “ Pax vobis! ”. 
John 20 27 Deinde dicit Thomae: “ Infer digitum tuum huc et vide manus meas et affer manum tuam et mitte in latus meum; et noli fieri incredulus sed fidelis! ”. 
John 20 28 Respondit Thomas et dixit ei: “ Dominus meus et Deus meus! ”. 
John 20 29 Dicit ei Iesus: “ Quia vidisti me, credidisti. Beati, qui non viderunt et crediderunt! ”.
John 20 30 Multa quidem et alia signa fecit Iesus in conspectu discipulorum suorum, quae non sunt scripta in libro hoc; 
John 20 31 haec autem scripta sunt, ut credatis quia Iesus est Christus Filius Dei et ut credentes vitam habeatis in nomine eius.
John 21 1 Postea manifestavit se ite rum Iesus discipulis ad mare Tiberiadis; manifestavit autem sic. 
John 21 2 Erant simul Simon Petrus et Thomas, qui dicitur Didymus, et Nathanael, qui erat a Cana Galilaeae, et filii Zebedaei et alii ex discipulis eius duo. 
John 21 3 Dicit eis Simon Petrus: “ Vado piscari ”. Dicunt ei: “ Venimus et nos tecum ”. Exierunt et ascenderunt in navem; et illa nocte nihil prendiderunt.
John 21 4 Mane autem iam facto, stetit Iesus in litore; non tamen sciebant discipuli quia Iesus est. 
John 21 5 Dicit ergo eis Iesus: “ Pueri, numquid pulmentarium habetis? ”. Responderunt ei: “ Non ”. 
John 21 6 Ille autem dixit eis: “ Mittite in dexteram navigii rete et invenietis ”. Miserunt ergo et iam non valebant illud trahere a multitudine piscium. 
John 21 7 Dicit ergo discipulus ille, quem diligebat Iesus, Petro: “ Dominus est! ”. Simon ergo Petrus, cum audisset quia Dominus est, tunicam succinxit se, erat enim nudus, et misit se in mare; 
John 21 8 alii autem discipuli navigio venerunt, non enim longe erant a terra, sed quasi cubitis ducentis, trahentes rete piscium.
John 21 9 Ut ergo descenderunt in terram, vident prunas positas et piscem superpositum et panem. 
John 21 10 Dicit eis Iesus: “ Afferte de piscibus, quos prendidistis nunc ”. 
John 21 11 Ascendit ergo Simon Petrus et traxit rete in terram, plenum magnis piscibus centum quinquaginta tribus; et cum tanti essent, non est scissum rete. 
John 21 12 Dicit eis Iesus: “ Venite, prandete ”. Nemo autem audebat discipulorum interrogare eum: “ Tu quis es? ”, scientes quia Dominus est.
John 21 13 Venit Iesus et accipit panem et dat eis et piscem similiter. 
John 21 14 Hoc iam tertio manifestatus est Iesus discipulis, cum resurrexisset a mortuis.
John 21 15 Cum ergo prandissent, dicit Simoni Petro Iesus: “ Simon Ioannis, diligis me plus his? ”. Dicit ei: “ Etiam, Domine, tu scis quia amo te ”. Dicit ei: “ Pasce agnos meos ”. 
John 21 16 Dicit ei iterum secundo: “ Simon Ioannis, diligis me? ”. Ait illi: “ Etiam, Domine, tu scis quia amo te ”. Dicit ei: “ Pasce oves meas ”. 
John 21 17 Dicit ei tertio: “ Simon Ioannis, amas me? ”. Contristatus est Petrus quia dixit ei tertio: “ Amas me? ”, et dicit ei: “ Domine, tu omnia scis, tu cognoscis quia amo te ”. Dicit ei: “ Pasce oves meas. 
John 21 18 Amen, amen dico tibi: Cum esses iunior, cingebas teipsum et ambulabas, ubi volebas; cum autem senueris, extendes manus tuas, et alius te cinget et ducet, quo non vis ”. 
John 21 19 Hoc autem dixit significans qua morte clarificaturus esset Deum. Et hoc cum dixisset, dicit ei: “ Sequere me ”.
John 21 20 Conversus Petrus videt illum discipulum, quem diligebat Iesus, sequentem, qui et recubuit in cena super pectus eius et dixit: “ Domine, quis est qui tradit te? ”. 
John 21 21 Hunc ergo cum vidisset Petrus, dicit Iesu: “ Domine, hic autem quid? ”. 
John 21 22 Dicit ei Iesus: “ Si eum volo manere donec veniam, quid ad te? Tu me sequere ”. 
John 21 23 Exivit ergo sermo iste in fratres, quia discipulus ille non moritur. Non autem dixit ei Iesus: “ Non moritur ”, sed: “ Si eum volo manere donec veniam, quid ad te? ”.
John 21 24 Hic est discipulus, qui testimonium perhibet de his et scripsit haec; et scimus quia verum est testimonium eius. 
John 21 25 Sunt autem et alia multa, quae fecit Iesus; quae, si scribantur per singula, nec ipsum arbitror mundum capere eos, qui scribendi sunt, libros.
Acts 1 1 Primum quidem sermonem feci de omnibus, o Theophile, quae coepit Iesus facere et docere, 
Acts 1 2 usque in diem, qua, cum praecepisset apostolis per Spiritum Sanctum, quos elegit, assumptus est;
Acts 1 3 quibus et praebuit seipsum vivum post passionem suam in multis argumentis, per dies quadraginta apparens eis et loquens ea, quae sunt de regno Dei. 
Acts 1 4 Et convescens praecepit eis ab Hierosolymis ne discederent, sed exspectarent promissionem Patris: “ Quam audistis a me, 
Acts 1 5 quia Ioannes quidem baptizavit aqua, vos autem baptizabimini in Spiritu Sancto non post multos hos dies ”.
Acts 1 6 Igitur qui convenerant, interrogabant eum dicentes: “ Domine, si in tempore hoc restitues regnum Israeli? ”. 
Acts 1 7 Dixit autem eis: “ Non est vestrum nosse tempora vel momenta, quae Pater posuit in sua potestate, 
Acts 1 8 sed accipietis virtutem, superveniente Sancto Spiritu in vos, et eritis mihi testes et in Ierusalem et in omni Iudaea et Samaria et usque ad ultimum terrae ”.
Acts 1 9 Et cum haec dixisset, videntibus illis, elevatus est, et nubes suscepit eum ab oculis eorum. 
Acts 1 10 Cumque intuerentur in caelum, eunte illo, ecce duo viri astiterunt iuxta illos in vestibus albis, 
Acts 1 11 qui et dixerunt: “ Viri Galilaei, quid statis aspicientes in caelum? Hic Iesus, qui assumptus est a vobis in caelum, sic veniet quemadmodum vidistis eum euntem in caelum ”.
Acts 1 12 Tunc reversi sunt in Ierusalem a monte, qui vocatur Oliveti, qui est iuxta Ierusalem sabbati habens iter. 
Acts 1 13 Et cum introissent, in cenaculum ascenderunt, ubi manebant et Petrus et Ioannes et Iacobus et Andreas, Philippus et Thomas, Bartholomaeus et Matthaeus, Iacobus Alphaei et Simon Zelotes et Iudas Iacobi. 
Acts 1 14 Hi omnes erant perseverantes unanimiter in oratione cum mulieribus et Maria matre Iesu et fratribus eius.
Acts 1 15 Et in diebus illis exsurgens Petrus in medio fratrum dixit — erat autem turba hominum simul fere centum viginti C: 
Acts 1 16 “ Viri fratres, oportebat impleri Scripturam, quam praedixit Spiritus Sanctus per os David de Iuda, qui fuit dux eorum, qui comprehenderunt Iesum, 
Acts 1 17 quia connumeratus erat in nobis et sortitus est sortem ministerii huius. 
Acts 1 18 Hic quidem possedit agrum de mercede iniquitatis; et pronus factus crepuit medius, et diffusa sunt omnia viscera eius. 
Acts 1 19 Et notum factum est omnibus habitantibus Ierusalem, ita ut appellaretur ager ille lingua eorum Aceldamach, hoc est ager Sanguinis. 
Acts 1 20 Scriptum est enim in libro Psalmorum: “Fiat commoratío eius deserta, et non sit qui inhabitet in ea” et: “Episcopatum eius accipiat alius”.
Acts 1 21 Oportet ergo ex his viris, qui nobiscum congregati erant in omni tempore, quo intravit et exivit inter nos Dominus Iesus, 
Acts 1 22 incipiens a baptismate Ioannis usque in diem, qua assumptus est a nobis, testem resurrectionis eius nobiscum fieri unum ex istis ”.
Acts 1 23 Et statuerunt duos, Ioseph, qui vocabatur Barsabbas, qui cognominatus est Iustus, et Matthiam.
Acts 1 24 Et orantes dixerunt: “ Tu, Domine, qui corda nosti omnium, ostende quem elegeris ex his duobus unum 
Acts 1 25 accipere locum ministerii huius et apostolatus, de quo praevaricatus est Iudas, ut abiret in locum suum ”. 
Acts 1 26 Et dederunt sortes eis, et cecidit sors super Matthiam, et annumeratus est cum undecim apostolis.
Acts 2 1 Et cum compleretur dies Pen tecostes, erant omnes pariter in eodem loco. 
Acts 2 2 Et factus est repente de caelo sonus tamquam advenientis spiritus vehementis et replevit totam domum, ubi erant sedentes. 
Acts 2 3 Et apparuerunt illis dispertitae linguae tamquam ignis, seditque supra singulos eorum; 
Acts 2 4 et repleti sunt omnes Spiritu Sancto et coeperunt loqui aliis linguis, prout Spiritus dabat eloqui illis.
Acts 2 5 Erant autem in Ierusalem habitantes Iudaei, viri religiosi ex omni natione, quae sub caelo est; 
Acts 2 6 facta autem hac voce, convenit multitudo et confusa est, quoniam audiebat unusquisque lingua sua illos loquentes. 
Acts 2 7 Stupebant autem et mirabantur dicentes: “ Nonne ecce omnes isti, qui loquuntur, Galilaei sunt? 
Acts 2 8 Et quomodo nos audimus unusquisque propria lingua nostra, in qua nati sumus? 
Acts 2 9 Parthi et Medi et Elamitae et qui habitant Mesopotamiam, Iudaeam quoque et Cappadociam, Pontum et Asiam, 
Acts 2 10 Phrygiam quoque et Pamphyliam, Aegyptum et partes Libyae, quae est circa Cyrenem, et advenae Romani, 
Acts 2 11 Iudaei quoque et proselyti, Cretes et Arabes, audimus loquentes eos nostris linguis magnalia Dei ”. 
Acts 2 12 Stupebant autem omnes et haesitabant ad invicem dicentes: “ Quidnam hoc vult esse? ”; 
Acts 2 13 alii autem irridentes dicebant: “ Musto pleni sunt isti ”.
Acts 2 14 Stans autem Petrus cum Undecim levavit vocem suam et locutus est eis: “ Viri Iudaei et qui habitatis Ierusalem universi, hoc vobis notum sit, et auribus percipite verba mea. 
Acts 2 15 Non enim, sicut vos aestimatis, hi ebrii sunt, est enim hora diei tertia; 
Acts 2 16 sed hoc est, quod dictum est per prophetam Ioel:
Acts 2 17 “Et erit: in novissimis diebus, dicit Deus, effundam de Spiritu meo super omnem carnem, et prophetabunt filii vestri et filiae vestrae, et iuvenes vestri visiones videbunt, et seniores vestri somnia somniabunt;
Acts 2 18 et quidem super servos meos et super ancillas meas in diebus illis effundam de Spiritu meo, et prophetabunt.
Acts 2 19 Et dabo prodigia in caelo sursum et signa in terra deorsum, sanguinem et ignem et vaporem fumi;
Acts 2 20 sol convertetur in tenebras, et luna in sanguinem, antequam veniat dies Domini magnus et manifestus.
Acts 2 21 Et erit: omnis quicumque invocaverit nomen Domini, salvus erit”.
Acts 2 22 Viri Israelitae, audite verba haec: Iesum Nazarenum, virum approbatum a Deo apud vos virtutibus et prodigiis et signis, quae fecit per illum Deus in medio vestri, sicut ipsi scitis, 
Acts 2 23 hunc definito consilio et praescientia Dei traditum per manum iniquorum affigentes interemistis,
Acts 2 24 quem Deus suscitavit, solutis doloribus mortis, iuxta quod impossibile erat teneri illum ab ea. 
Acts 2 25 David enim dicit circa eum: “Providebam Dominum coram me semper, quoniam a dextris meis est, ne commovear.
Acts 2 26 Propter hoc laetatum est cor meum, et exsultavit lingua mea; insuper et caro mea requiescet in spe.
Acts 2 27 Quoniam non derelinques animam meam in inferno neque dabis Sanctum tuum videre corruptionem.
Acts 2 28 Notas fecisti mihi vias vitae, replebis me iucunditate cum facie tua”.
Acts 2 29 Viri fratres, liceat audenter dicere ad vos de patriarcha David, quoniam et defunctus est et sepultus est, et sepulcrum eius est apud nos usque in hodiernum diem; 
Acts 2 30 propheta igitur cum esset et sciret quia iure iurando iurasset illi Deus de fructu lumbi eius sedere super sedem eius, 
Acts 2 31 providens locutus est de resurrectione Christi, quia neque derelictus est in inferno, neque caro eius vidit corruptionem.
Acts 2 32 Hunc Iesum resuscitavit Deus, cuius omnes nos testes sumus. 
Acts 2 33 Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis et auditis. 
Acts 2 34 Non enim David ascendit in caelos; dicit autem ipse: “Dixit Dominus Domino meo: Sede a dextris meis,
Acts 2 35 donec ponam inimicos tuos scabellum pedum tuorum”.
Acts 2 36 Certissime ergo sciat omnis domus Israel quia et Dominum eum et Christum Deus fecit, hunc Iesum, quem vos crucifixistis ”.
Acts 2 37 His auditis, compuncti sunt corde et dixerunt ad Petrum et reliquos apostolos: “ Quid faciemus, viri fratres? ”. 
Acts 2 38 Petrus vero ad illos: “ Paenitentiam, inquit, agite, et baptizetur unusquisque vestrum in nomine Iesu Christi in remissionem peccatorum vestrorum, et accipietis donum Sancti Spiritus; 
Acts 2 39 vobis enim est repromissio et filiis vestris et omnibus, qui longe sunt, quoscumque advocaverit Dominus Deus noster ”. 
Acts 2 40 Aliis etiam verbis pluribus testificatus est et exhortabatur eos dicens: “ Salvamini a generatione ista prava ”. 
Acts 2 41 Qui ergo, recepto sermone eius, baptizati sunt; et appositae sunt in il la die animae circiter tria milia. 
Acts 2 42 Erant autem perseverantes in doctrina apostolorum et communicatione, in fractione panis et orationibus. 
Acts 2 43 Fiebat autem omni animae timor; multa quoque prodigia et signa per apostolos fiebant. 
Acts 2 44 Omnes autem, qui crediderant, erant pariter et habebant omnia communia; 
Acts 2 45 et possessiones et substantias vendebant et dividebant illas omnibus, prout cuique opus erat; 
Acts 2 46 cotidie quoque perdurantes unanimiter in templo et frangentes circa domos panem, sumebant cibum cum exsultatione et simplicitate cordis, 
Acts 2 47 collaudantes Deum et habentes gratiam ad omnem plebem. Dominus autem augebat, qui salvi fierent cotidie in idipsum.
Acts 3 1 Petrus autem et Ioannes ascen debant in templum ad horam orationis nonam. 
Acts 3 2 Et quidam vir, qui erat claudus ex utero matris suae, baiulabatur; quem ponebant cotidie ad portam templi, quae dicitur Speciosa, ut peteret eleemosynam ab introeuntibus in templum; 
Acts 3 3 is cum vidisset Petrum et Ioannem incipientes introire in templum, rogabat, ut eleemosynam acciperet. 
Acts 3 4 Intuens autem in eum Petrus cum Ioanne dixit: “ Respice in nos ”. 
Acts 3 5 At ille intendebat in eos, sperans se aliquid accepturum ab eis. 
Acts 3 6 Petrus autem dixit: “ Argentum et aurum non est mihi; quod autem habeo, hoc tibi do: In nomine Iesu Christi Nazareni surge et ambula! ”. 
Acts 3 7 Et apprehensa ei manu dextera, allevavit eum; et protinus consolidatae sunt bases eius et tali, 
Acts 3 8 et exsiliens stetit et ambulabat; et intravit cum illis in templum, ambulans et exsiliens et laudans Deum. 
Acts 3 9 Et vidit omnis populus eum ambulantem et laudantem Deum; 
Acts 3 10 cognoscebant autem illum quoniam ipse erat, qui ad eleemosynam sedebat ad Speciosam portam templi, et impleti sunt stupore et exstasi in eo, quod contigerat illi.
Acts 3 11 Cum teneret autem Petrum et Ioannem, concurrit omnis populus ad eos ad porticum, qui appellatur Salomonis, stupentes. 
Acts 3 12 Videns autem Petrus respondit ad populum: “ Viri Israelitae, quid miramini in hoc aut nos quid intuemini, quasi nostra virtute aut pietate fecerimus hunc ambulare? 
Acts 3 13 Deus Abraham et Deus Isaac et Deus Iacob, Deus patrum nostrorum, glorificavit puerum suum Iesum, quem vos quidem tradidistis et negastis ante faciem Pilati, iudicante illo dimitti; 
Acts 3 14 vos autem Sanctum et Iustum negastis et petistis virum homicidam donari vobis, 
Acts 3 15 ducem vero vitae interfecistis, quem Deus suscitavit a mortuis, cuius nos testes sumus. 
Acts 3 16 Et in fide nominis eius hunc, quem videtis et nostis, confirmavit nomen eius; et fides, quae per eum est, dedit huic integritatem istam in conspectu omnium vestrum.
Acts 3 17 Et nunc, fratres, scio quia per ignorantiam fecistis, sicut et principes vestri; 
Acts 3 18 Deus autem, quae praenuntiavit per os omnium Prophetarum pati Christum suum, implevit sic. 
Acts 3 19 Paenitemini igitur et convertimini, ut deleantur vestra peccata, 
Acts 3 20 ut veniant tempora refrigerii a conspectu Domini, et mittat eum, qui praedestinatus est vobis Christus, Iesum, 
Acts 3 21 quem oportet caelum quidem suscipere usque in tempora restitutionis omnium, quae locutus est Deus per os sanctorum a saeculo suorum prophetarum. 
Acts 3 22 Moyses quidem dixit: “Prophetam vobis suscitabit Dominus Deus vester de fratribus vestris tamquam me; ipsum audietis iuxta omnia, quaecumque locutus fuerit vobis. 
Acts 3 23 Erit autem: omnis anima, quae non audierit prophetam illum, exterminabitur de plebe”. 
Acts 3 24 Et omnes prophetae a Samuel et deinceps quotquot locuti sunt, etiam annuntiaverunt dies istos.
Acts 3 25 Vos estis filii prophetarum et testamenti, quod disposuit Deus ad patres vestros dicens ad Abraham: “Et in semine tuo benedicentur omnes familiae terrae”. 
Acts 3 26 Vobis primum Deus suscitans Puerum suum, misit eum benedicentem vobis in avertendo unumquemque a nequitiis vestris ”.
Acts 4 1 Loquentibus autem illis ad populum, supervenerunt eis sa cerdotes et magistratus templi et sadducaei, 
Acts 4 2 dolentes quod docerent populum et annuntiarent in Iesu resurrectionem ex mortuis; 
Acts 4 3 et iniecerunt in eos manus et posuerunt in custodiam in crastinum; erat enim iam vespera. 
Acts 4 4 Multi autem eorum, qui audierant verbum, crediderunt; et factus est numerus virorum quinque milia.
Acts 4 5 Factum est autem in crastinum, ut congregarentur principes eorum et seniores et scribae in Ierusalem, 
Acts 4 6 et Annas princeps sacerdotum et Caiphas et Ioannes et Alexander et quotquot erant de genere sacerdotali, 
Acts 4 7 et statuentes eos in medio interrogabant: “ In qua virtute aut in quo nomine fecistis hoc vos? ”. 
Acts 4 8 Tunc Petrus repletus Spiritu Sancto dixit ad eos: “ Principes populi et seniores, 
Acts 4 9 si nos hodie diiudicamur in benefacto hominis infirmi, in quo iste salvus factus est, 
Acts 4 10 notum sit omnibus vobis et omni plebi Israel quia in nomine Iesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus. 
Acts 4 11 Hic est lapis, qui reprobatus est a vobis aedificatoribus, qui factus est in caput anguli.
Acts 4 12 Et non est in alio aliquo salus, nec enim nomen aliud est sub caelo datum in hominibus, in quo oportet nos salvos fieri ”.
Acts 4 13 Videntes autem Petri fiduciam et Ioannis, et comperto quod homines essent sine litteris et idiotae, admirabantur et cognoscebant eos quoniam cum Iesu fuerant; 
Acts 4 14 hominem quoque videntes stantem cum eis, qui curatus fuerat, nihil poterant contradicere. 
Acts 4 15 Iubentes autem eos foras extra concilium secedere, conferebant ad invicem 
Acts 4 16 dicentes: “ Quid faciemus hominibus istis? Quoniam quidem notum signum factum est per eos omnibus habitantibus in Ierusalem manifestum, et non possumus negare; 
Acts 4 17 sed ne amplius divulgetur in populum, comminemur eis, ne ultra loquantur in nomine hoc ulli hominum ”. 
Acts 4 18 Et vocantes eos denuntiaverunt, ne omnino loquerentur neque docerent in nomine Iesu. 
Acts 4 19 Petrus vero et Ioannes respondentes dixerunt ad eos: “ Si iustum est in conspectu Dei vos potius audire quam Deum, iudicate; 
Acts 4 20 non enim possumus nos, quae vidimus et audivimus, non loqui ”. 
Acts 4 21 At illi ultra comminantes dimiserunt eos, nequaquam invenientes, quomodo punirent eos, propter populum, quia omnes glorificabant Deum in eo, quod acciderat; 
Acts 4 22 annorum enim erat amplius quadraginta homo, in quo factum erat signum istud sanitatis.
Acts 4 23 Dimissi autem venerunt ad suos et annuntiaverunt quanta ad eos principes sacerdotum et seniores dixissent. 
Acts 4 24 Qui cum audissent, unanimiter levaverunt vocem ad Deum et dixerunt: “ Domine, tu, qui fecisti caelum et terram et mare et omnia, quae in eis sunt, 
Acts 4 25 qui Spiritu Sancto per os patris nostri David pueri tui dixisti: “Quare fremuerunt gentes, et populi meditati sunt inania?
Acts 4 26 Astiterunt reges terrae, et principes convenerunt in unum adversus Dominum et adversus Christum eius”.
Acts 4 27 Convenerunt enim vere in civitate ista adversus sanctum puerum tuum Iesum, quem unxisti, Herodes et Pontius Pilatus cum gentibus et populis Israel 
Acts 4 28 facere, quaecumque manus tua et consilium praedestinavit fieri. 
Acts 4 29 Et nunc, Domine, respice in minas eorum et da servis tuis cum omni fiducia loqui verbum tuum, 
Acts 4 30 in eo quod manum tuam extendas ad sanitatem et signa et prodigia facienda per nomen sancti pueri tui Iesu ”.
Acts 4 31 Et cum orassent, motus est locus, in quo erant congregati, et repleti sunt omnes Sancto Spiritu et loquebantur verbum Dei cum fiducia.
Acts 4 32 Multitudinis autem credentium erat cor et anima una, nec quisquam eorum, quae possidebant, aliquid suum esse dicebat, sed erant illis omnia communia. 
Acts 4 33 Et virtute magna reddebant apostoli testimonium resurrectionis Domini Iesu, et gratia magna erat super omnibus illis. 
Acts 4 34 Neque enim quisquam egens erat inter illos; quotquot enim possessores agrorum aut domorum erant, vendentes afferebant pretia eorum, quae vendebant, 
Acts 4 35 et ponebant ante pedes apostolorum; dividebatur autem singulis, prout cuique opus erat. 
Acts 4 36 Ioseph autem, qui cognominatus est Barnabas ab apostolis — quod est interpretatum filius Consolationis — Levites, Cyprius genere, 
Acts 4 37 cum haberet agrum, vendidit et attulit pecuniam et posuit ante pedes apostolorum.
Acts 5 1 Vir autem quidam nomine Ananias cum Sapphira uxore sua vendidit agrum 
Acts 5 2 et subtraxit de pretio, conscia quoque uxore, et afferens partem quandam ad pedes apostolorum posuit. 
Acts 5 3 Dixit autem Petrus: “ Anania, cur implevit Satanas cor tuum mentiri te Spiritui Sancto et subtrahere de pretio agri? 
Acts 5 4 Nonne manens tibi manebat et venumdatum in tua erat potestate? Quare posuisti in corde tuo hanc rem? Non es mentitus hominibus sed Deo! ”. 
Acts 5 5 Audiens autem Ananias haec verba cecidit et exspiravit; et factus est timor magnus in omnes audientes. 
Acts 5 6 Surgentes autem iuvenes involverunt eum et efferentes sepelierunt.
Acts 5 7 Factum est autem quasi horarum trium spatium, et uxor ipsius nesciens, quod factum fuerat, introivit. 
Acts 5 8 Respondit autem ei Petrus: “ Dic mihi, si tanti agrum vendidistis? ”. At illa dixit: “ Etiam, tanti ”. 
Acts 5 9 Petrus autem ad eam: “ Quid est quod convenit vobis tentare Spiritum Domini? Ecce pedes eorum, qui sepelierunt virum tuum, ad ostium, et efferent te ”. 
Acts 5 10 Confestim cecidit ante pedes eius et exspiravit; intrantes autem iuvenes invenerunt illam mortuam et efferentes sepelierunt ad virum suum. 
Acts 5 11 Et factus est timor magnus super universam ecclesiam et in omnes, qui audierunt haec.
Acts 5 12 Per manus autem apostolorum fiebant signa et prodigia multa in plebe; et erant unanimiter omnes in porticu Salomonis. 
Acts 5 13 Ceterorum autem nemo audebat coniungere se illis, sed magnificabat eos populus; 
Acts 5 14 magis autem addebantur credentes Domino multitudines virorum ac mulierum, 
Acts 5 15 ita ut et in plateas efferrent infirmos et ponerent in lectulis et grabatis, ut, veniente Petro, saltem umbra illius obumbraret quemquam eorum. 
Acts 5 16 Concurrebat autem et multitudo vicinarum civitatum Ierusalem, afferentes aegros et vexatos ab spiritibus immundis, qui curabantur omnes.
Acts 5 17 Exsurgens autem princeps sacerdotum et omnes, qui cum illo erant, quae est haeresis sadducaeorum, repleti sunt zelo 
Acts 5 18 et iniecerunt manus in apostolos et posuerunt illos in custodia publica. 
Acts 5 19 Angelus autem Domini per noctem aperuit ianuas carceris et educens eos dixit: 
Acts 5 20 “ Ite et stantes loquimini in templo plebi omnia verba vitae huius ”. 
Acts 5 21 Qui cum audissent, intraverunt diluculo in templum et docebant. Adveniens autem princeps sacerdotum et, qui cum eo erant, convocaverunt concilium et omnes seniores filiorum Israel et miserunt in carcerem, ut adducerentur illi. 
Acts 5 22 Cum venissent autem ministri, non invenerunt illos in carcere; reversi autem nuntiaverunt 
Acts 5 23 dicentes: “ Carcerem invenimus clausum cum omni diligentia et custodes stantes ad ianuas; aperientes autem intus neminem invenimus! ”. 
Acts 5 24 Ut audierunt autem hos sermones, magistratus templi et principes sacerdotum ambigebant de illis quidnam fieret illud. 
Acts 5 25 Adveniens autem quidam nuntiavit eis: “ Ecce viri, quos posuistis in carcere, sunt in templo stantes et docentes populum ”.
Acts 5 26 Tunc abiens magistratus cum ministris adducebat illos, non per vim; timebant enim populum, ne lapidarentur. 
Acts 5 27 Et cum adduxissent illos, statuerunt in concilio. Et interrogavit eos princeps sacerdotum 
Acts 5 28 dicens: “ Nonne praecipiendo praecepimus vobis, ne doceretis in nomine isto? Et ecce replevistis Ierusalem doctrina vestra et vultis inducere super nos sanguinem hominis istius ”. 
Acts 5 29 Respondens autem Petrus et apostoli dixerunt: “ Oboedire oportet Deo magis quam hominibus.
Acts 5 30 Deus patrum nostrorum suscitavit Iesum, quem vos interemistis suspendentes in ligno; 
Acts 5 31 hunc Deus Ducem et Salvatorem exaltavit dextera sua ad dandam paenitentiam Israel et remissionem peccatorum. 
Acts 5 32 Et nos sumus testes horum verborum, et Spiritus Sanctus, quem dedit Deus oboedientibus sibi ”.
Acts 5 33 Haec cum audissent, dissecabantur et volebant interficere illos.
Acts 5 34 Surgens autem quidam in concilio pharisaeus nomine Gamaliel, legis doctor honorabilis universae plebi, iussit foras ad breve homines fieri 
Acts 5 35 dixitque ad illos: “ Viri Israelitae, attendite vobis super hominibus istis quid acturi sitis. 
Acts 5 36 Ante hos enim dies exstitit Theudas dicens esse se aliquem, cui consensit virorum numerus circiter quadringentorum; qui occisus est, et omnes, quicumque credebant ei, dissipati sunt et redacti sunt ad nihilum. 
Acts 5 37 Post hunc exstitit Iudas Galilaeus in diebus census et avertit populum post se; et ipse periit, et omnes, quotquot consentiebant ei, dispersi sunt. 
Acts 5 38 Et nunc dico vobis: Discedite ab hominibus istis et sinite illos. Quoniam si est ex hominibus consilium hoc aut opus hoc, dissolvetur; 
Acts 5 39 si vero ex Deo est, non poteritis dissolvere eos, ne forte et adversus Deum pugnantes inveniamini! ”. Consenserunt autem illi 
Acts 5 40 et convocantes apostolos, caesis denuntiaverunt, ne loquerentur in nomine Iesu, et dimiserunt eos. 
Acts 5 41 Et illi quidem ibant gaudentes a conspectu concilii, quoniam digni habiti sunt pro nomine contumeliam pati; 
Acts 5 42 et omni die in templo et circa domos non cessabant docentes et evangelizantes Christum, Iesum.
Acts 6 1 In diebus autem illis, crescente numero discipulorum, factus est murmur Graecorum adversus Hebraeos, eo quod neglegerentur in ministerio cotidiano viduae eorum. 
Acts 6 2 Convocantes autem Duodecim multitudinem discipulorum, dixerunt: “ Non est aequum nos derelinquentes verbum Dei ministrare mensis; 
Acts 6 3 considerate vero, fratres, viros ex vobis boni testimonii septem plenos Spiritu et sapientia, quos constituemus super hoc opus; 
Acts 6 4 nos vero orationi et ministerio verbi instantes erimus ”. 
Acts 6 5 Et placuit sermo coram omni multitudine; et elegerunt Stephanum, virum plenum fide et Spiritu Sancto, et Philippum et Prochorum et Nicanorem et Timonem et Parmenam et Nicolaum proselytum Antiochenum, 
Acts 6 6 quos statuerunt ante conspectum apostolorum, et orantes imposuerunt eis manus.
Acts 6 7 Et verbum Dei crescebat, et multiplicabatur numerus discipulorum in Ierusalem valde; multa etiam turba sacerdotum oboediebat fidei.
Acts 6 8 Stephanus autem plenus gratia et virtute faciebat prodigia et signa magna in populo. 
Acts 6 9 Surrexerunt autem quidam de synagoga, quae appellatur Libertinorum et Cyrenensium et Alexandrinorum et eorum, qui erant a Cilicia et Asia, disputantes cum Stephano; 
Acts 6 10 et non poterant resistere sapientiae et Spiritui, quo loquebatur. 
Acts 6 11 Tunc submiserunt viros, qui dicerent: “ Audivimus eum dicentem verba blasphema in Moysen et Deum ”; 
Acts 6 12 et commoverunt plebem et seniores et scribas, et concurrentes rapuerunt eum et adduxerunt in concilium 
Acts 6 13 et statuerunt testes falsos dicentes: “ Homo iste non cessat loqui verba adversus locum sanctum et Legem; 
Acts 6 14 audivimus enim eum dicentem quoniam Iesus Nazarenus hic destruet locum istum et mutabit consuetudines, quas tradidit nobis Moyses ”.
Acts 6 15 Et intuentes eum omnes, qui sedebant in concilio, viderunt faciem eius tamquam faciem angeli.
Acts 7 1 Dixit autem princeps sacerdo tum: “ Si haec ita se habent? ”. 
Acts 7 2 Qui ait: “ Viri fratres et patres, audite. Deus gloriae apparuit patri nostro Abraham, cum esset in Mesopotamia, priusquam moraretur in Charran, 
Acts 7 3 et dixit ad illum: “Exi de terra tua et de cognatione tua et veni in terram, quam tibi monstravero”. 
Acts 7 4 Tunc egressus de terra Chaldaeorum habitavit in Charran. Et inde, postquam mortuus est pater eius, transtulit illum in terram istam, in qua nunc vos habitatis; 
Acts 7 5 et non dedit illi hereditatem in ea nec passum pedis et repromisit dare illi eam in possessionem et semini eius post ipsum, cum non haberet filium. 
Acts 7 6 Locutus est autem sic Deus: “Erit semen eius accola in terra aliena, et servituti eos subicient et male tractabunt annis quadringentis; 
Acts 7 7 et gentem, cui servierint, iudicabo ego, dixit Deus; et post haec exibunt et deservient mihi in loco isto”. 
Acts 7 8 Et dedit illi testamentum circumcisionis; et sic genuit Isaac et circumcidit eum die octava, et Isaac Iacob, et Iacob duodecim patriarchas. 
Acts 7 9 Et patriarchae aemulantes Ioseph vendiderunt in Aegyptum; et erat Deus cum eo 
Acts 7 10 et eripuit eum ex omnibus tribulationibus eius et dedit ei gratiam et sapientiam in conspectu pharaonis regis Aegypti; et constituit eum praepositum super Aegyptum et super omnem domum suam. 
Acts 7 11 Venit autem fames in universam Aegyptum et Chanaan et tribulatio magna, et non inveniebant cibos patres nostri. 
Acts 7 12 Cum audisset autem Iacob esse frumentum in Aegypto, misit patres nostros primum; 
Acts 7 13 et in secundo cognitus est Ioseph a fratribus suis, et manifestatum est pharaoni genus Ioseph. 
Acts 7 14 Mittens autem Ioseph accersivit Iacob patrem suum et omnem cognationem in animabus septuaginta quinque; 
Acts 7 15 et descendit Iacob in Aegyptum. Et defunctus est ipse et patres nostri; 
Acts 7 16 et translati sunt in Sichem et positi sunt in sepulcro, quod emit Abraham pretio argenti a filiis Hemmor in Sichem.
Acts 7 17 Cum appropinquaret autem tempus repromissionis, quam confessus erat Deus Abrahae, crevit populus et multiplicatus est in Aegypto, 
Acts 7 18 quoadusque surrexit rex alius super Aegypto, qui non sciebat Ioseph. 
Acts 7 19 Hic circumveniens genus nostrum, afflixit patres, ut exponerent infantes suos, ne vivi servarentur.
Acts 7 20 Eodem tempore natus est Moyses et erat formosus coram Deo; qui nutritus est tribus mensibus in domo patris. 
Acts 7 21 Exposito autem illo, sustulit eum filia pharaonis et enutrivit eum sibi in filium; 
Acts 7 22 et eruditus est Moyses in omni sapientia Aegyptiorum; et erat potens in verbis et in operibus suis. 
Acts 7 23 Cum autem impleretur ei quadraginta annorum tempus, ascendit in cor eius, ut visitaret fratres suos filios Israel. 
Acts 7 24 Et cum vidisset quendam iniuriam patientem, vindicavit et fecit ultionem ei, qui opprimebatur, percusso Aegyptio. 
Acts 7 25 Existimabat autem intellegere fratres, quoniam Deus per manum ipsius daret salutem illis; at illi non intellexerunt. 
Acts 7 26 Atque sequenti die apparuit illis litigantibus et reconciliabat eos in pacem dicens: “Viri, fratres estis; ut quid nocetis alterutrum?”. 
Acts 7 27 Qui autem iniuriam faciebat proximo, reppulit eum dicens: “Quis te constituit principem et iudicem super nos? 
Acts 7 28 Numquid interficere me tu vis, quemadmodum interfecisti heri Aegyptium?”. 
Acts 7 29 Fugit autem Moyses propter verbum istud; et factus est advena in terra Madian, ubi generavit filios duos.
Acts 7 30 Et expletis annis quadraginta, apparuit illi in deserto montis Sinai angelus in ignis flamma rubi. 
Acts 7 31 Moyses autem videns admirabatur visum; accedente autem illo, ut consideraret, facta est vox Domini: 
Acts 7 32 “Ego Deus patrum tuorum, Deus Abraham et Isaac et Iacob”. Tremefactus autem Moyses non audebat considerare. 
Acts 7 33 Dixit autem illi Dominus: “Solve calceamentum pedum tuorum; locus enim, in quo stas, terra sancta est. 
Acts 7 34 Videns vidi afflictionem populi mei, qui est in Aegypto, et gemitum eorum audivi et descendi liberare eos; et nunc veni, mittam te in Aegyptum”.
Acts 7 35 Hunc Moysen, quem negaverunt dicentes: “Quis te constituit principem et iudicem?”, hunc Deus et principem et redemptorem misit cum manu angeli, qui apparuit illi in rubo. 
Acts 7 36 Hic eduxit illos faciens prodigia et signa in terra Aegypti et in Rubro mari et in deserto annis quadraginta. 
Acts 7 37 Hic est Moyses, qui dixit filiis Israel: “Prophetam vobis suscitabit Deus de fratribus vestris tamquam me”. 
Acts 7 38 Hic est qui fuit in ecclesia in solitudine cum angelo, qui loquebatur ei in monte Sinai, et cum patribus nostris; qui accepit verba viva dare nobis; 
Acts 7 39 cui noluerunt oboedire patres nostri, sed reppulerunt et aversi sunt in cordibus suis in Aegyptum
Acts 7 40 dicentes ad Aaron: “Fac nobis deos, qui praecedant nos; Moyses enim hic, qui eduxit nos de terra Aegypti, nescimus quid factum sit ei”. 
Acts 7 41 Et vitulum fecerunt in illis diebus et obtulerunt hostiam simulacro et laetabantur in operibus manuum suarum. 
Acts 7 42 Convertit autem Deus et tradidit eos servire militiae caeli, sicut scriptum est in libro Prophetarum: “Numquid victimas et hostias obtulistis mihi annis quadraginta in deserto, domus Israel?
Acts 7 43 Et suscepistis tabernaculum Moloch et sidus dei vestri Rhaephan, figuras, quas fecistis ad adorandum eas. Et transferam vos trans Babylonem”.
Acts 7 44 Tabernaculum testimonii erat patribus nostris in deserto, sicut disposuit, qui loquebatur ad Moysen, ut faceret illud secundum formam, quam viderat; 
Acts 7 45 quod et induxerunt suscipientes patres nostri cum Iesu in possessionem gentium, quas expulit Deus a facie patrum nostrorum, usque in diebus David, 
Acts 7 46 qui invenit gratiam ante Deum et petiit, ut inveniret tabernaculum domui Iacob. 
Acts 7 47 Salomon autem aedificavit illi domum. 
Acts 7 48 Sed non Altissimus in manufactis habitat, sicut propheta dicit:
Acts 7 49 “Caelum mihi thronus est, terra autem scabellum pedum meorum. Quam domum aedificabitis mihi, dicit Dominus, aut quis locus requietionis meae?
Acts 7 50 Nonne manus mea fecit haec omnia?”.
Acts 7 51 Duri cervice et incircumcisi cordibus et auribus, vos semper Spiritui Sancto resistitis; sicut patres vestri, et vos. 
Acts 7 52 Quem prophetarum non sunt persecuti patres vestri? Et occiderunt eos, qui praenuntiabant de adventu Iusti, cuius vos nunc proditores et homicidae fuistis, 
Acts 7 53 qui accepistis legem in dispositionibus angelorum et non custodistis ”.
Acts 7 54 Audientes autem haec, dissecabantur cordibus suis et stridebant dentibus in eum. 
Acts 7 55 Cum autem esset plenus Spiritu Sancto, intendens in caelum vidit gloriam Dei et Iesum stantem a dextris Dei 
Acts 7 56 et ait: “ Ecce video caelos apertos et Filium hominis a dextris stantem Dei ”. 
Acts 7 57 Exclamantes autem voce magna continuerunt aures suas et impetum fecerunt unanimiter in eum 
Acts 7 58 et eicientes extra civitatem lapidabant. Et testes deposuerunt vestimenta sua secus pedes adulescentis, qui vocabatur Saulus. 
Acts 7 59 Et lapidabant Stephanum invocantem et dicentem: “ Domine Iesu, suscipe spiritum meum ”. 
Acts 7 60 Positis autem genibus clamavit voce magna: “ Domine, ne statuas illis hoc peccatum ”; et cum hoc dixisset, obdormivit.
Acts 8 1 Saulus autem erat consentiens neci eius. Facta est autem in illa die persecutio magna in ecclesiam, quae erat Hierosolymis; et omnes dispersi sunt per regiones Iudaeae et Samariae praeter apostolos.
Acts 8 2 Sepelierunt autem Stephanum viri timorati et fecerunt planctum magnum super illum. 
Acts 8 3 Saulus vero devastabat ecclesiam, per domos intrans et trahens viros ac mulieres tradebat in custodiam.
Acts 8 4 Igitur qui dispersi erant, pertransierunt evangelizantes verbum.
Acts 8 5 Philippus autem descendens in civitatem Samariae praedicabat illis Christum. 
Acts 8 6 Intendebant autem turbae his, quae a Philippo dicebantur, unanimiter, audientes et videntes signa, quae faciebat: 
Acts 8 7 ex multis enim eorum, qui habebant spiritus immundos, clamantes voce magna exibant; multi autem paralytici et claudi curati sunt. 
Acts 8 8 Factum est autem magnum gaudium in illa civitate. 
Acts 8 9 Vir autem quidam nomine Simon iampridem erat in civitate magias faciens et dementans gentem Samariae, dicens esse se aliquem magnum; 
Acts 8 10 cui attendebant omnes a minimo usque ad maximum dicentes: “ Hic est virtus Dei, quae vocatur Magna ”. 
Acts 8 11 Attendebant autem eum, propter quod multo tempore magiis dementasset eos. 
Acts 8 12 Cum vero credidissent Philippo evangelizanti de regno Dei et nomine Iesu Christi, baptizabantur viri ac mulieres. 
Acts 8 13 Tunc Simon et ipse credidit et, cum baptizatus esset, adhaerebat Philippo; videns etiam signa et virtutes magnas fieri stupens admirabatur.
Acts 8 14 Cum autem audissent apostoli, qui erant Hierosolymis, quia recepit Samaria verbum Dei, miserunt ad illos Petrum et Ioannem; 
Acts 8 15 qui cum descendissent, oraverunt pro ipsis, ut acciperent Spiritum Sanctum: 
Acts 8 16 nondum enim super quemquam illorum venerat, sed baptizati tantum erant in nomine Domini Iesu. 
Acts 8 17 Tunc imposuerunt manus super illos, et accipiebant Spiritum Sanctum.
Acts 8 18 Cum vidisset autem Simon quia per impositionem manuum apostolorum daretur Spiritus, obtulit eis pecuniam 
Acts 8 19 dicens: “ Date et mihi hanc potestatem, ut cuicumque imposuero manus, accipiat Spiritum Sanctum ”. 
Acts 8 20 Petrus autem dixit ad eum: “ Argentum tuum tecum sit in perditionem, quoniam donum Dei existimasti pecunia possideri! 
Acts 8 21 Non est tibi pars neque sors in verbo isto; cor enim tuum non est rectum coram Deo. 
Acts 8 22 Paenitentiam itaque age ab hac nequitia tua et roga Dominum, si forte remittatur tibi haec cogitatio cordis tui; 
Acts 8 23 in felle enim amaritudinis et obligatione iniquitatis video te esse ”. 
Acts 8 24 Respondens autem Simon dixit: “ Precamini vos pro me ad Dominum, ut nihil veniat super me horum, quae dixistis ”. 
Acts 8 25 Et illi quidem testificati et locuti verbum Domini, redibant Hierosolymam et multis vicis Samaritanorum evangelizabant.
Acts 8 26 Angelus autem Domini locutus est ad Philippum dicens: “ Surge et vade contra meridianum ad viam, quae descendit ab Ierusalem in Gazam; haec est deserta ”. 
Acts 8 27 Et surgens abiit; et ecce vir Aethiops eunuchus potens Candacis reginae Aethiopum, qui erat super omnem gazam eius, qui venerat adorare in Ierusalem 
Acts 8 28 et revertebatur sedens super currum suum et legebat prophetam Isaiam. 
Acts 8 29 Dixit autem Spiritus Philippo: “ Accede et adiunge te ad currum istum ”. 
Acts 8 30 Accurrens autem Philippus audivit illum legentem Isaiam prophetam et dixit: “ Putasne intellegis, quae legis? ”. 
Acts 8 31 Qui ait: “ Et quomodo possum, si non aliquis ostenderit mihi? ”. Rogavitque Philippum, ut ascenderet et sederet secum. 
Acts 8 32 Locus autem Scripturae, quem legebat, erat hic: “ Tamquam ovis ad occisionem ductus est et sicut agnus coram tondente se sine voce, sic non aperit os suum.
Acts 8 33 In humilitate eius iudicium eius sublatum est. Generationem illius quis enarrabit? Quoniam tollitur de terra vita eius ”.
Acts 8 34 Respondens autem eunuchus Philippo dixit: “ Obsecro te, de quo propheta dicit hoc? De se an de alio aliquo? ”. 
Acts 8 35 Aperiens autem Philippus os suum et incipiens a Scriptura ista, evangelizavit illi Iesum. 
Acts 8 36 Et dum irent per viam, venerunt ad quandam aquam; et ait eunuchus: “ Ecce aqua; quid prohibet me baptizari? ”.
Acts 8 37 
Acts 8 38 Et iussit stare currum; et descenderunt uterque in aquam Philippus et eunuchus, et baptizavit eum. 
Acts 8 39 Cum autem ascendissent de aqua, Spiritus Domini rapuit Philippum, et amplius non vidit eum eunuchus; ibat autem per viam suam gaudens. 
Acts 8 40 Philippus autem inventus est in Azoto et pertransiens evangelizabat civitatibus cunctis, donec veniret Caesaream.
Acts 9 1 Saulus autem, adhuc spirans minarum et caedis in discipulos Domini, accessit ad principem sacerdotum 
Acts 9 2 et petiit ab eo epistulas in Damascum ad synagogas, ut, si quos invenisset huius viae viros ac mulieres, vinctos perduceret in Ierusalem. 
Acts 9 3 Et cum iter faceret, contigit ut appropinquaret Damasco; et subito circumfulsit eum lux de caelo, 
Acts 9 4 et cadens in terram audivit vocem dicentem sibi: “ Saul, Saul, quid me persequeris? ”. 
Acts 9 5 Qui dixit: “ Quis es, Domine? ”. Et ille: “ Ego sum Iesus, quem tu persequeris! 
Acts 9 6 Sed surge et ingredere civitatem, et dicetur tibi quid te oporteat facere ”. 
Acts 9 7 Viri autem illi, qui comitabantur cum eo, stabant stupefacti, audientes quidem vocem, neminem autem videntes. 
Acts 9 8 Surrexit autem Saulus de terra; apertisque oculis, nihil videbat; ad manus autem illum trahentes introduxerunt Damascum. 
Acts 9 9 Et erat tribus diebus non videns et non manducavit neque bibit.
Acts 9 10 Erat autem quidam discipulus Damasci nomine Ananias; et dixit ad illum in visu Dominus: “ Anania ”. At ille ait: “ Ecce ego, Domine ”. 
Acts 9 11 Et Dominus ad illum: “ Surgens vade in vicum, qui vocatur Rectus, et quaere in domo Iudae Saulum nomine Tarsensem; ecce enim orat 
Acts 9 12 et vidit virum Ananiam nomine introeuntem et imponentem sibi manus, ut visum recipiat ”. 
Acts 9 13 Respondit autem Ananias: “ Domine, audivi a multis de viro hoc, quanta mala sanctis tuis fecerit in Ierusalem; 
Acts 9 14 et hic habet potestatem a principibus sacerdotum alligandi omnes, qui invocant nomen tuum ”. 
Acts 9 15 Dixit autem ad eum Dominus: “ Vade, quoniam vas electionis est mihi iste, ut portet nomen meum coram gentibus et regibus et filiis Israel; 
Acts 9 16 ego enim ostendam illi quanta oporteat eum pro nomine meo pati ”.
Acts 9 17 Et abiit Ananias; et introivit in domum et imponens ei manus dixit: “ Saul frater, Dominus misit me, Iesus qui apparuit tibi in via, qua veniebas, ut videas et implearis Spiritu Sancto ”. 
Acts 9 18 Et confestim ceciderunt ab oculis eius tamquam squamae, et visum recepit. Et surgens baptizatus est 
Acts 9 19 et, cum accepisset cibum, confortatus est. Fuit autem cum discipulis, qui erant Damasci, per dies aliquot; 
Acts 9 20 et continuo in synagogis praedicabat Iesum, quoniam hic est Filius Dei. 
Acts 9 21 Stupebant autem omnes, qui audiebant, et dicebant: “ Nonne hic est, qui expugnabat in Ierusalem eos, qui invocabant nomen istud, et huc ad hoc venerat, ut vinctos illos duceret ad principes sacerdotum? ”. 
Acts 9 22 Saulus autem magis convalescebat et confundebat Iudaeos, qui habitabant Damasci, affirmans quoniam hic est Christus. 
Acts 9 23 Cum implerentur autem dies multi, consilium fecerunt Iudaei, ut eum interficerent; 
Acts 9 24 notae autem factae sunt Saulo insidiae eorum. Custodiebant autem et portas die ac nocte, ut eum interficerent; 
Acts 9 25 accipientes autem discipuli eius nocte per murum dimiserunt eum submittentes in sporta.
Acts 9 26 Cum autem venisset in Ierusalem, tentabat iungere se discipulis; et omnes timebant eum, non credentes quia esset discipulus. 
Acts 9 27 Barnabas autem apprehensum illum duxit ad apostolos et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Iesu. 
Acts 9 28 Et erat cum illis intrans et exiens in Ierusalem, fiducialiter agens in nomine Domini. 
Acts 9 29 Loquebatur quoque et disputabat cum Graecis; illi autem quaerebant occidere eum. 
Acts 9 30 Quod cum cognovissent, fratres deduxerunt eum Caesaream et dimiserunt Tarsum.
Acts 9 31 Ecclesia quidem per totam Iudaeam et Galilaeam et Samariam habebat pacem; aedificabatur et ambulabat in timore Domini et consolatione Sancti Spiritus crescebat.
Acts 9 32 Factum est autem Petrum, dum pertransiret universos, devenire et ad sanctos, qui habitabant Lyddae. 
Acts 9 33 Invenit autem ibi hominem quendam nomine Aeneam ab annis octo iacentem in grabato, qui erat paralyticus. 
Acts 9 34 Et ait illi Petrus: “ Aenea, sanat te Iesus Christus; surge et sterne tibi ”. Et continuo surrexit. 
Acts 9 35 Et viderunt illum omnes, qui inhabitabant Lyddam et Saron, qui conversi sunt ad Dominum.
Acts 9 36 In Ioppe autem erat quaedam discipula nomine Tabitha, quae interpretata dicitur Dorcas; haec erat plena operibus bonis et eleemosynis, quas faciebat. 
Acts 9 37 Factum est autem in diebus illis ut infirmata moreretur; quam cum lavissent, posuerunt in cenaculo. 
Acts 9 38 Cum autem prope esset Lydda ab Ioppe, discipuli audientes quia Petrus esset in ea, miserunt duos viros ad eum rogantes: “ Ne pigriteris venire usque ad nos! ”. 
Acts 9 39 Exsurgens autem Petrus venit cum illis; et cum advenisset, duxerunt illum in cenaculum; et circumsteterunt illum omnes viduae flentes et ostendentes tunicas et vestes, quas faciebat Dorcas, cum esset cum illis. 
Acts 9 40 Eiectis autem omnibus foras Petrus, et ponens genua oravit et conversus ad corpus dixit: “ Tabitha, surge! ”. At illa aperuit oculos suos et, viso Petro, resedit. 
Acts 9 41 Dans autem illi manum erexit eam et, cum vocasset sanctos et viduas, exhibuit eam vivam.
Acts 9 42 Notum autem factum est per universam Ioppen, et crediderunt multi in Domino. 
Acts 9 43 Factum est autem, ut dies multos moraretur in Ioppe apud quendam Simonem coriarium.
Acts 10 1 Vir autem quidam in Cae sarea nomine Cornelius, cen turio cohortis, quae dicitur Italica, 
Acts 10 2 religiosus et timens Deum cum omni domo sua, faciens eleemosynas multas plebi et deprecans Deum semper, 
Acts 10 3 vidit in visu manifeste quasi hora nona diei angelum Dei introeuntem ad se et dicentem sibi: “ Corneli ”. 
Acts 10 4 At ille intuens eum et timore correptus dixit: “ Quid est, domine? ”. Dixit autem illi: “ Orationes tuae et eleemosynae tuae ascenderunt in memoriam in conspectu Dei. 
Acts 10 5 Et nunc mitte viros in Ioppen et accersi Simonem quendam, qui cognominatur Petrus; 
Acts 10 6 hic hospitatur apud Simonem quendam coriarium, cui est domus iuxta mare ”. 
Acts 10 7 Ut autem discessit angelus, qui loquebatur illi, cum vocasset duos domesticos suos et militem religiosum ex his, qui illi parebant, 
Acts 10 8 et narrasset illis omnia, misit illos in Ioppen.
Acts 10 9 Postera autem die, iter illis facientibus et appropinquantibus civitati, ascendit Petrus super tectum, ut oraret circa horam sextam. 
Acts 10 10 Et cum esuriret, voluit gustare; parantibus autem eis, cecidit super eum mentis excessus, 
Acts 10 11 et videt caelum apertum et descendens vas quoddam velut linteum magnum quattuor initiis submitti in terram, 
Acts 10 12 in quo erant omnia quadrupedia et serpentia terrae et volatilia caeli. 
Acts 10 13 Et facta est vox ad eum: “ Surge, Petre, occide et manduca! ”. 
Acts 10 14 Ait autem Petrus: “ Nequaquam, Domine, quia numquam manducavi omne commune et immundum ”. 
Acts 10 15 Et vox iterum secundo ad eum: “ Quae Deus purificavit, ne tu commune dixeris ”. 
Acts 10 16 Hoc autem factum est per ter, et statim receptum est vas in caelum. 
Acts 10 17 Et dum intra se haesitaret Petrus quidnam esset visio, quam vidisset, ecce viri, qui missi erant a Cornelio, inquirentes domum Simonis astiterunt ad ianuam 
Acts 10 18 et, cum vocassent, interrogabant si Simon, qui cognominatur Petrus, illic haberet hospitium. 
Acts 10 19 Petro autem cogitante de visione, dixit Spiritus ei: “ Ecce viri tres quaerunt te; 
Acts 10 20 surge itaque et descende et vade cum eis nihil dubitans, quia ego misi illos ”. 
Acts 10 21 Descendens autem Petrus ad viros dixit: “ Ecce ego sum, quem quaeritis; quae causa est, propter quam venistis? ”. 
Acts 10 22 Qui dixerunt: “ Cornelius centurio, vir iustus et timens Deum et testimonium habens ab universa gente Iudaeorum, responsum accepit ab angelo sancto accersire te in domum suam et audire verba abs te ”. 
Acts 10 23 Invitans igitur eos recepit hospitio. Sequenti autem die, surgens profectus est cum eis, et quidam ex fratribus ab Ioppe comitati sunt eum. 
Acts 10 24 Altera autem die introivit Caesaream; Cornelius vero exspectabat illos, convocatis cognatis suis et necessariis amicis. 
Acts 10 25 Et factum est, cum introisset Petrus, obvius ei Cornelius procidens ad pedes adoravit. 
Acts 10 26 Petrus vero levavit eum dicens: “ Surge, et ego ipse homo sum ”. 
Acts 10 27 Et loquens cum illo intravit et invenit multos, qui convenerant; 
Acts 10 28 dixitque ad illos: “ Vos scitis quomodo illicitum sit viro Iudaeo coniungi aut accedere ad alienigenam. Et mihi ostendit Deus neminem communem aut immundum dicere hominem; 
Acts 10 29 propter quod sine dubitatione veni accersitus. Interrogo ergo quam ob causam accersistis me ”. 
Acts 10 30 Et Cornelius ait: “ A nudius quarta die usque in hanc horam orans eram hora nona in domo mea, et ecce vir stetit ante me in veste candida 
Acts 10 31 et ait: “Corneli, exaudita est oratio tua, et eleemosynae tuae commemoratae sunt in conspectu Dei. 
Acts 10 32 Mitte ergo in Ioppen et accersi Simonem, qui cognominatur Petrus; hic hospitatur in domo Simonis coriarii iuxta mare”. 
Acts 10 33 Confestim igitur misi ad te, et tu bene fecisti veniendo. Nunc ergo omnes nos in conspectu Dei adsumus audire omnia, quaecumque tibi praecepta sunt a Domino ”.
Acts 10 34 Aperiens autem Petrus os dixit: “ In veritate comperio quoniam non est personarum acceptor Deus, 
Acts 10 35 sed in omni gente, qui timet eum et operatur iustitiam, acceptus est illi. 
Acts 10 36 Verbum misit filiis Israel evangelizans pacem per Iesum Christum; hic est omnium Dominus. 
Acts 10 37 Vos scitis quod factum est verbum per universam Iudaeam incipiens a Galilaea post baptismum, quod praedicavit Ioannes: 
Acts 10 38 Iesum a Nazareth, quomodo unxit eum Deus Spiritu Sancto et virtute, qui pertransivit benefaciendo et sanando omnes oppressos a Diabolo, quoniam Deus erat cum illo. 
Acts 10 39 Et nos testes sumus omnium, quae fecit in regione Iudaeorum et Ierusalem; quem et occiderunt suspendentes in ligno. 
Acts 10 40 Hunc Deus suscitavit tertia die et dedit eum manifestum fieri 
Acts 10 41 non omni populo, sed testibus praeordinatis a Deo, nobis, qui manducavimus et bibimus cum illo postquam resurrexit a mortuis; 
Acts 10 42 et praecepit nobis praedicare populo et testificari quia ipse est, qui constitutus est a Deo iudex vivorum et mortuorum. 
Acts 10 43 Huic omnes Prophetae testimonium perhibent remissionem peccatorum accipere per nomen eius omnes, qui credunt in eum ”.
Acts 10 44 Adhuc loquente Petro verba haec, cecidit Spiritus Sanctus super omnes, qui audiebant verbum. 
Acts 10 45 Et obstupuerunt, qui ex circumcisione fideles, qui venerant cum Petro, quia et in nationes gratia Spiritus Sancti effusa est; 
Acts 10 46 audiebant enim illos loquentes linguis et magnificantes Deum. Tunc respondit Petrus: 
Acts 10 47 “ Numquid aquam quis prohibere potest, ut non baptizentur hi, qui Spiritum Sanctum acceperunt sicut et nos? ”. 
Acts 10 48 Et iussit eos in nomine Iesu Christi baptizari. Tunc rogaverunt eum, ut maneret aliquot diebus.
Acts 11 1 Audierunt autem apostoli et fratres, qui erant in Iudaea, quoniam et gentes receperunt verbum Dei. 
Acts 11 2 Cum ascendisset autem Petrus in Ierusalem, disceptabant adversus illum, qui erant ex circumcisione, 
Acts 11 3 dicentes: “ Introisti ad viros praeputium habentes et manducasti cum illis! ”.
Acts 11 4 Incipiens autem Petrus exponebat illis ex ordine dicens: 
Acts 11 5 “ Ego eram in civitate Ioppe orans et vidi in excessu mentis visionem, descendens vas quoddam velut linteum magnum quattuor initiis submitti de caelo et venit usque ad me; 
Acts 11 6 in quod intuens considerabam et vidi quadrupedia terrae et bestias et reptilia et volatilia caeli. 
Acts 11 7 Audivi autem et vocem dicentem mihi: “Surgens, Petre, occide et manduca!”. 
Acts 11 8 Dixi autem: Nequaquam, Domine, quia commune aut immundum numquam introivit in os meum. 
Acts 11 9 Respondit autem vox secundo de caelo: “Quae Deus mundavit, tu ne commune dixeris”. 
Acts 11 10 Hoc autem factum est per ter, et retracta sunt rursum omnia in caelum. 
Acts 11 11 Et ecce confestim tres viri astiterunt in domo, in qua eramus, missi a Caesarea ad me. 
Acts 11 12 Dixit autem Spiritus mihi, ut irem cum illis nihil haesitans. Venerunt autem mecum et sex fratres isti, et ingressi sumus in domum viri. 
Acts 11 13 Narravit autem nobis quomodo vidisset angelum ad domum suam stantem et dicentem: “Mitte in Ioppen et accersi Simonem, qui cognominatur Petrus, 
Acts 11 14 qui loquetur tibi verba, in quibus salvus eris tu et universa domus tua”. 
Acts 11 15 Cum autem coepissem loqui, decidit Spiritus Sanctus super eos, sicut et super nos in initio. 
Acts 11 16 Recordatus sum autem verbi Domini, sicut dicebat: “Ioannes quidem baptizavit aqua, vos autem baptizabimini in Spiritu Sancto”. 
Acts 11 17 Si ergo aequale donum dedit illis Deus sicut et nobis, qui credidimus in Dominum Iesum Christum, ego quis eram qui possem prohibere Deum? ”.
Acts 11 18 His autem auditis, acquieverunt et glorificaverunt Deum dicentes: “ Ergo et gentibus Deus paenitentiam ad vitam dedit ”.
Acts 11 19 Et illi quidem, qui dispersi fuerant a tribulatione, quae facta fuerat sub Stephano, perambulaverunt usque Phoenicen et Cyprum et Antiochiam, nemini loquentes verbum; nisi solis Iudaeis. 
Acts 11 20 Erant autem quidam ex eis viri Cyprii et Cyrenaei, qui, cum introissent Antiochiam, loquebantur et ad Graecos evangelizantes Dominum Iesum. 
Acts 11 21 Et erat manus Domini cum eis; multusque numerus credentium conversus est ad Dominum.
Acts 11 22 Auditus est autem sermo in auribus ecclesiae, quae erat in Ierusalem, super istis, et miserunt Barnabam usque Antiochiam; 
Acts 11 23 qui cum pervenisset et vidisset gratiam Dei, gavisus est et hortabatur omnes proposito cordis permanere in Domino, 
Acts 11 24 quia erat vir bonus et plenus Spiritu Sancto et fide. Et apposita est turba multa Domino. 
Acts 11 25 Profectus est autem Tarsum, ut quaereret Saulum; 
Acts 11 26 quem cum invenisset, perduxit Antiochiam. Factum est autem eis, ut annum totum conversarentur in ecclesia et docerent turbam multam, et cognominarentur primum Antiochiae discipuli Christiani.
Acts 11 27 In his autem diebus supervenerunt ab Hierosolymis prophetae Antiochiam; 
Acts 11 28 et surgens unus ex eis nomine Agabus significavit per Spiritum famem magnam futuram in universo orbe terrarum; quae facta est sub Claudio. 
Acts 11 29 Discipuli autem, prout quis habebat, proposuerunt singuli eorum in ministerium mittere habitantibus in Iudaea fratribus; 
Acts 11 30 quod et fecerunt, mittentes ad presbyteros per manum Barnabae et Sauli.
Acts 12 1 Illo autem tempore, misit Herodes rex manus, ut affli geret quosdam de ecclesia. 
Acts 12 2 Occidit autem Iacobum fratrem Ioannis gladio. 
Acts 12 3 Videns autem quia placeret Iudaeis, apposuit apprehendere et Petrum — erant autem dies Azymorum — 
Acts 12 4 quem cum apprehendisset, misit in carcerem tradens quattuor quaternionibus militum custodire eum, volens post Pascha producere eum populo. 
Acts 12 5 Et Petrus quidem servabatur in carcere; oratio autem fiebat sine intermissione ab ecclesia ad Deum pro eo. 
Acts 12 6 Cum autem producturus eum esset Herodes, in ipsa nocte erat Petrus dormiens inter duos milites vinctus catenis duabus, et custodes ante ostium custodiebant carcerem. 
Acts 12 7 Et ecce angelus Domini astitit, et lumen refulsit in habitaculo; percusso autem latere Petri, suscitavit eum dicens: “ Surge velociter! ”. Et ceciderunt catenae de manibus eius. 
Acts 12 8 Dixit autem angelus ad eum: “ Praecingere et calcea te sandalia tua! ”. Et fecit sic. Et dicit illi: “ Circumda tibi vestimentum tuum et sequere me! ”. 
Acts 12 9 Et exiens sequebatur et nesciebat quia verum est, quod fiebat per angelum; aestimabat autem se visum videre.
Acts 12 10 Transeuntes autem primam custodiam et secundam venerunt ad portam ferream, quae ducit ad civitatem, quae ultro aperta est eis, et exeuntes processerunt vicum unum, et continuo discessit angelus ab eo. 
Acts 12 11 Et Petrus ad se reversus dixit: “ Nunc scio vere quia misit Dominus angelum suum et eripuit me de manu Herodis et de omni exspectatione plebis Iudaeorum ”. 
Acts 12 12 Consideransque venit ad domum Mariae matris Ioannis, qui cognominatur Marcus, ubi erant multi congregati et orantes. 
Acts 12 13 Pulsante autem eo ostium ianuae, processit puella ad audiendum, nomine Rhode; 
Acts 12 14 et ut cognovit vocem Petri, prae gaudio non aperuit ianuam, sed intro currens nuntiavit stare Petrum ante ianuam. 
Acts 12 15 At illi dixerunt ad eam: “ Insanis! ”. Illa autem affirmabat sic se habere. Illi autem dicebant: “ Angelus eius est ”. 
Acts 12 16 Petrus autem perseverabat pulsans; cum autem aperuissent, viderunt eum et obstupuerunt. 
Acts 12 17 Annuens autem eis manu, ut tacerent, enarravit quomodo Dominus eduxisset eum de carcere dixitque: “ Nuntiate Iacobo ct fratribus haec ”. Et egressus abiit in alium locum.
Acts 12 18 Facta autem die, erat non parva turbatio inter milites, quidnam de Petro factum esset. 
Acts 12 19 Herodes autem, cum requisisset eum et non invenisset, interrogatis custodibus, iussit eos abduci; descendensque a Iudaea in Caesaream ibi commorabatur.
Acts 12 20 Erat autem iratus Tyriis et Sidoniis; at illi unanimes venerunt ad eum et, persuaso Blasto, qui erat super cubiculum regis, postulabant pacem, eo quod aleretur regio eorum ab annona regis. 
Acts 12 21 Statuto autem die, Herodes, vestitus veste regia, sedens pro tribunalicontionabatur ad eos; 
Acts 12 22 populus autem acclamabat: “ Dei vox et non hominis! ”. 
Acts 12 23 Confestim autem percussit eum angelus Domini, eo quod non dedisset gloriam Deo; et consumptus a vermibus exspiravit.
Acts 12 24 Verbum autem Dei crescebat et multiplicabatur. 
Acts 12 25 Barnabas autem et Saulus reversi sunt in Ierusalem expleto ministerio, assumpto Ioanne, qui cognominatus est Marcus.
Acts 13 1 Erant autem in ecclesia, quae erat Antiochiae, pro phetae et doctores: Barnabas et Simeon, qui vocabatur Niger, et Lucius Cyrenensis et Manaen, qui erat Herodis tetrarchae collactaneus, et Saulus. 
Acts 13 2 Ministrantibus autem illis Domino et ieiunantibus, dixit Spiritus Sanctus: “ Separate mihi Barnabam et Saulum in opus, ad quod vocavi eos ”. 
Acts 13 3 Tunc ieiunantes et orantes imponentesque eis manus dimiserunt illos.
Acts 13 4 Et ipsi quidem missi ab Spiritu Sancto devenerunt Seleuciam et inde navigaverunt Cyprum 
Acts 13 5 et, cum venissent Salamina, praedicabant verbum Dei in synagogis Iudaeorum; habebant autem et Ioannem ministrum. 
Acts 13 6 Et cum perambulassent universam insulam usque Paphum, invenerunt quendam virum magum pseudoprophetam Iudaeum, cui nomen Bariesu, 
Acts 13 7 qui erat cum proconsule Sergio Paulo, viro prudente. Hic, accitis Barnaba et Saulo, quaesivit audire verbum Dei; 
Acts 13 8 resistebat autem illis Elymas, magus, sic enim interpretatur nomen eius, quaerens avertere proconsulem a fide. 
Acts 13 9 Saulus autem, qui et Paulus, repletus Spiritu Sancto, intuens in eum 
Acts 13 10 dixit: “ O plene omni dolo et omni fallacia, fili Diaboli, inimice omnis iustitiae, non desines subvertere vias Domini rectas? 
Acts 13 11 Et nunc, ecce manus Domini super te; et eris caecus, non videns solem usque ad tempus ”. Et confestim cecidit in eum caligo et tenebrae, et circumiens quaerebat, qui eum manum darent. 
Acts 13 12 Tunc proconsul, cum vidisset factum, credidit admirans super doctrinam Domini.
Acts 13 13 Et cum a Papho navigassent, qui erant cum Paulo, venerunt Pergen Pamphyliae; Ioannes autem discedens ab eis reversus est Hierosolymam. 
Acts 13 14 Illi vero pertranseuntes, a Perge venerunt Antiochiam Pisidiae, et ingressi synagogam die sabbatorum sederunt. 
Acts 13 15 Post lectionem autem Legis et Prophetarum, miserunt principes synagogae ad eos dicentes: “ Viri fratres, si quis est in vobis sermo exhortationis ad plebem, dicite! ”.
Acts 13 16 Surgens autem Paulus et manu silentium indicens ait: “ Viri Israelitae et qui timetis Deum, audite. 
Acts 13 17 Deus plebis huius Israel elegit patres nostros et plebem exaltavit, cum essent incolae in terra Aegypti, et in brachio excelso eduxit eos ex ea; 
Acts 13 18 et per quadraginta fere annorum tempus mores eorum sustinuit in deserto; 
Acts 13 19 et destruens gentes septem in terra Chanaan sorte distribuit terram eorum, 
Acts 13 20 quasi quadringentos et quinquaginta annos. Et post haec dedit iudices usque ad Samuel prophetam. 
Acts 13 21 Et exinde postulaverunt regem, et dedit illis Deus Saul filium Cis, virum de tribu Beniamin, annis quadraginta. 
Acts 13 22 Et amoto illo, suscitavit illis David in regem, cui et testimonium perhibens dixit: “Inveni David filium Iesse, virum secundum cor meum, qui faciet omnes voluntates meas”.
Acts 13 23 Huius Deus ex semine secundum promissionem eduxit Israel salvatorem Iesum, 
Acts 13 24 praedicante Ioanne ante adventum eius baptismum paenitentiae omni populo Israel. 
Acts 13 25 Cum impleret autem Ioannes cursum suum, dicebat: “Quid me arbitramini esse? Non sum ego; sed ecce venit post me, cuius non sum dignus calceamenta pedum solvere”.
Acts 13 26 Viri fratres, filii generis Abraham et qui in vobis timent Deum, nobis verbum salutis huius missum est. 
Acts 13 27 Qui enim habitabant Ierusalem et principes eorum, hunc ignorantes et voces Prophetarum, quae per omne sabbatum leguntur, iudicantes impleverunt; 
Acts 13 28 et nullam causam mortis invenientes petierunt a Pilato, ut interficeretur; 
Acts 13 29 cumque consummassent omnia, quae de eo scripta erant, deponentes eum de ligno posuerunt in monumento. 
Acts 13 30 Deus vero suscitavit eum a mortuis; 
Acts 13 31 qui visus est per dies multos his, qui simul ascenderant cum eo de Galilaea in Ierusalem, qui nunc sunt testes eius ad plebem.
Acts 13 32 Et nos vobis evangelizamus eam, quae ad patres promissio facta est, 
Acts 13 33 quoniam hanc Deus adimplevit filiis eorum, nobis resuscitans Iesum, sicut et in Psalmo secundo scriptum est: “Filius meus es tu; ego hodie genui te”.
Acts 13 34 Quod autem suscitaverit eum a mortuis, amplius iam non reversurum in corruptionem, ita dixit: “Dabo vobis sancta David fidelia”.
Acts 13 35 Ideoque et in alio dicit: “Non dabis Sanctum tuum videre corruptionem”.
Acts 13 36 David enim sua generatione cum administrasset voluntati Dei, dormivit et appositus est ad patres suos et vidit corruptionem; 
Acts 13 37 quem vero Deus suscitavit, non vidit corruptionem. 
Acts 13 38 Notum igitur sit vobis, viri fratres, quia per hunc vobis remissio peccatorum annuntiatur; ab omnibus, quibus non potuistis in lege Moysi iustificari, 
Acts 13 39 in hoc omnis, qui credit, iustificatur. 
Acts 13 40 Videte ergo, ne superveniat, quod dictum est in Prophetis:
Acts 13 41 “Videte, contemptores, et admiramini et disperdimini, quia opus operor ego in diebus vestris, opus, quod non credetis, si quis enarraverit vobis!” ”.
Acts 13 42 Exeuntibus autem illis, rogabant, ut sequenti sabbato loquerentur sibi verba haec. 
Acts 13 43 Cumque dimissa esset synagoga, secuti sunt multi Iudaeorum et colentium proselytorum Paulum et Barnabam, qui loquentes suadebant eis, ut permanerent in gratia Dei.
Acts 13 44 Sequenti vero sabbato paene universa civitas convenit audire verbum Domini. 
Acts 13 45 Videntes autem turbas Iudaei, repleti sunt zelo; et contradicebant his, quae a Paulo dicebantur, blasphemantes.
Acts 13 46 Tunc audenter Paulus et Barnabas dixerunt: “ Vobis oportebat primum loqui verbum Dei; sed quoniam repellitis illud et indignos vos iudicatis aeternae vitae, ecce convertimur ad gentes. 
Acts 13 47 Sic enim praecepit nobis Dominus: “Posui te in lumen gentium, ut sis in salutem usque ad extremum terrae” ”.
Acts 13 48 Audientes autem gentes gaudebant et glorificabant verbum Domini, et crediderunt, quotquot erant praeordinati ad vitam aeternam; 
Acts 13 49 ferebatur autem verbum Domini per universam regionem. 
Acts 13 50 Iudaei autem concitaverunt honestas inter colentes mulieres et primos civitatis et excitaverunt persecutionem in Paulum et Barnabam et eiecerunt eos de finibus suis. 
Acts 13 51 At illi, excusso pulvere pedum in eos, venerunt Iconium; 
Acts 13 52 discipuli quoque replebantur gaudio et Spiritu Sancto.
Acts 14 1 Factum est autem Iconii, ut eodem modo introirent syna gogam Iudaeorum et ita loquerentur, ut crederet Iudaeorum et Graecorum copiosa multitudo. 
Acts 14 2 Qui vero increduli fuerunt Iudaei, suscitaverunt et exacerbaverunt animas gentium adversus fratres. 
Acts 14 3 Multo igitur tempore demorati sunt, fiducialiter agentes in Domino, testimonium perhibente verbo gratiae suae, dante signa et prodigia fieri per manus eorum. 
Acts 14 4 Divisa est autem multitudo civitatis: et quidam quidem erant cum Iudaeis, quidam vero cum apostolis. 
Acts 14 5 Cum autem factus esset impetus gentilium et Iudaeorum cum principibus suis, ut contumeliis afficerent et lapidarent eos, 
Acts 14 6 intellegentes confugerunt ad civitates Lycaoniae, Lystram et Derben et ad regionem in circuitu 
Acts 14 7 et ibi evangelizantes erant.
Acts 14 8 Et quidam vir in Lystris infirmus pedibus sedebat, claudus ex utero matris suae, qui numquam ambulaverat. 
Acts 14 9 Hic audivit Paulum loquentem; qui intuitus eum et videns quia haberet fidem, ut salvus fieret, 
Acts 14 10 dixit magna voce: “ Surge super pedes tuos rectus! ”. Et exsilivit et ambulabat. 
Acts 14 11 Turbae autem cum vidissent, quod fecerat Paulus, levaverunt vocem suam Lycaonice dicentes: “ Dii similes facti hominibus descenderunt ad nos! ”; 
Acts 14 12 et vocabant Barnabam Iovem, Paulum vero Mercurium, quoniam ipse erat dux verbi.
Acts 14 13 Sacerdos quoque templi Iovis, quod erat ante civitatem, tauros et coronas ad ianuas afferens cum populis, volebat sacrificare. 
Acts 14 14 Quod ubi audierunt apostoli Barnabas et Paulus, conscissis tunicis suis, exsilierunt in turbam clamantes 
Acts 14 15 et dicentes: “ Viri, quid haec facitis? Et nos mortales sumus similes vobis homines, evangelizantes vobis ab his vanis converti ad Deum vivum, qui fecit caelum et terram et mare et omnia, quae in eis sunt. 
Acts 14 16 Qui in praeteritis generationibus permisit omnes gentes ambulare in viis suis; 
Acts 14 17 et quidem non sine testimonio semetipsum reliquit benefaciens, de caelo dans vobis pluvias et tempora fructifera, implens cibo et laetitia corda vestra ”. 
Acts 14 18 Et haec dicentes vix sedaverunt turbas, ne sibi immolarent. 
Acts 14 19 Supervenerunt autem ab Antiochia et Iconio Iudaei et persuasis turbis lapidantesque Paulum trahebant extra civitatem aestimantes eum mortuum esse. 
Acts 14 20 Circumdantibus autem eum discipulis, surgens intravit civitatem. Et postera die profectus est cum Barnaba in Derben.
Acts 14 21 Cumque evangelizassent civitati illi et docuissent multos, reversi sunt Lystram et Iconium et Antiochiam 
Acts 14 22 confirmantes animas discipulorum, exhortantes, ut permanerent in fide, et quoniam per multas tribulationes oportet nos intrare in regnum Dei. 
Acts 14 23 Et cum ordinassent illis per singulas ecclesias presbyteros et orassent cum ieiunationibus, commendaverunt eos Domino, in quem crediderant. 
Acts 14 24 Transeuntesque Pisidiam venerunt Pamphyliam; 
Acts 14 25 et loquentes in Perge verbum descenderunt in Attaliam. 
Acts 14 26 Et inde navigaverunt Antiochiam, unde erant traditi gratiae Dei in opus, quod compleverunt.
Acts 14 27 Cum autem venissent et congregassent ecclesiam, rettulerunt quanta fecisset Deus cum illis et quia aperuisset gentibus ostium fidei. 
Acts 14 28 Morati sunt autem tempus non modicum cum discipulis.
Acts 15 1 Et quidam descendentes de Iudaea docebant fratres: “ Nisi circumcidamini secundum morem Moysis, non potestis salvi fieri ”.
Acts 15 2 Facta autem seditione et conquisitione non minima Paulo et Barnabae adversum illos, statuerunt, ut ascenderent Paulus et Barnabas et quidam alii ex illis ad apostolos et presbyteros in Ierusalem super hac quaestione. 
Acts 15 3 Illi igitur deducti ab ecclesia pertransiebant Phoenicen et Samariam narrantes conversionem gentium et faciebant gaudium magnum omnibus fratribus. 
Acts 15 4 Cum autem venissent Hierosolymam, suscepti sunt ab ecclesia et apostolis et presbyteris et annuntiaverunt quanta Deus fecisset cum illis. 
Acts 15 5 Surrexerunt autem quidam de haeresi pharisaeorum, qui crediderant, dicentes: “ Oportet circumcidere eos, praecipere quoque servare legem Moysis! ”.
Acts 15 6 Conveneruntque apostoli et presbyteri videre de verbo hoc. 
Acts 15 7 Cum autem magna conquisitio fieret, surgens Petrus dixit ad eos: “ Viri fratres, vos scitis quoniam ab antiquis diebus in vobis elegit Deus per os meum audire gentes verbum evangelii et credere; 
Acts 15 8 et qui novit corda, Deus, testimonium perhibuit illis dans Spiritum Sanctum sicut et nobis; 
Acts 15 9 et nihil discrevit inter nos et illos fide purificans corda eorum. 
Acts 15 10 Nunc ergo quid tentatis Deum imponere iugum super cervicem discipulorum, quod neque patres nostri neque nos portare potuimus? 
Acts 15 11 Sed per gratiam Domini Iesu credimus salvari quemadmodum et illi ”.
Acts 15 12 Tacuit autem omnis multitudo, et audiebant Barnabam et Paulum narrantes quanta fecisset Deus signa et prodigia in gentibus per eos. 
Acts 15 13 Et postquam tacuerunt, respondit Iacobus dicens: “ Viri fratres, audite me. 
Acts 15 14 Simeon narravit quemadmodum primum Deus visitavit sumere ex gentibus populum nomini suo; 
Acts 15 15 et huic concordant verba Prophetarum, sicut scriptum est:
Acts 15 16 “Post haec revertar et reaedificabo tabernaculum David, quod decidit, et diruta eius reaedificabo et erigam illud.
Acts 15 17 ut requirant reliqui hominum Dominum et omnes gentes, super quas invocatum est nomen meum, dicit Dominus faciens haec 
Acts 15 18 nota a saeculo”.
Acts 15 19 Propter quod ego iudico non inquietari eos, qui ex gentibus convertuntur ad Deum, 
Acts 15 20 sed scribere ad eos, ut abstineant se a contaminationibus simulacrorum et fornicatione et suffocato et sanguine. 
Acts 15 21 Moyses enim a generationibus antiquis habet in singulis civitatibus, qui eum praedicent in synagogis, ubi per omne sabbatum legitur ”.
Acts 15 22 Tunc placuit apostolis et presbyteris cum omni ecclesia electos viros ex eis mittere Antiochiam cum Paulo et Barnaba: Iudam, qui cognominatur Barsabbas, et Silam, viros primos in fratribus, 
Acts 15 23 scribentes per manum eorum: “ Apostoli et presbyteri fratres his, qui sunt Antiochiae et Syriae et Ciliciae, fratribus ex gentibus, salutem! 
Acts 15 24 Quoniam audivimus quia quidam ex nobis, quibus non mandavimus, exeuntes turbaverunt vos verbis evertentes animas vestras, 
Acts 15 25 placuit nobis collectis in unum eligere viros et mittere ad vos cum carissimis nobis Barnaba et Paulo, 
Acts 15 26 hominibus, qui tradiderunt animas suas pro nomine Domini nostri Iesu Christi. 
Acts 15 27 Misimus ergo Iudam et Silam, qui et ipsi verbis referent eadem. 
Acts 15 28 Visum est enim Spiritui Sancto et nobis nihil ultra imponere vobis oneris quam haec necessario: 
Acts 15 29 abstinere ab idolothytis et sanguine et suffocatis et fornicatione; a quibus custodientes vos bene agetis. Valete ”.
Acts 15 30 Illi igitur dimissi descenderunt Antiochiam et, congregata multitudine, tradiderunt epistulam; 
Acts 15 31 quam cum legissent, gavisi sunt super consolatione. 
Acts 15 32 Iudas quoque et Silas, cum et ipsi essent prophetae, verbo plurimo consolati sunt fratres et confirmaverunt. 
Acts 15 33 Facto autem tempore, dimissi sunt cum pace a fratribus ad eos, qui miserant illos. 
Acts 15 34 
Acts 15 35 Paulus autem et Barnabas demorabantur Antiochiae docentes et evangelizantes cum aliis pluribus verbum Domini.
Acts 15 36 Post aliquot autem dies dixit ad Barnabam Paulus: “ Revertentes visitemus fratres per universas civitates, in quibus praedicavimus verbum Domini, quomodo se habeant ”. 
Acts 15 37 Barnabas autem volebat secum assumere et Ioannem, qui cognominatur Marcus; 
Acts 15 38 Paulus autem iudicabat eum, qui discessisset ab eis a Pamphylia et non isset cum eis in opus, non debere recipi eum. 
Acts 15 39 Facta est autem exacerbatio, ita ut discederent ab invicem, et Barnabas, assumpto Marco, navigaret Cyprum. 
Acts 15 40 Paulus vero, electo Sila, profectus est, traditus gratiae Domini a fratribus; 
Acts 15 41 perambulabat autem Syriam et Ciliciam confirmans ecclesias.
Acts 16 1 Pervenit autem in Derben et Lystram. Et ecce discipulus quidam erat ibi nomine Timotheus, filius mulieris Iudaeae fidelis, patre autem Graeco; 
Acts 16 2 huic testimonium reddebant, qui in Lystris erant et Iconii fratres. 
Acts 16 3 Hunc voluit Paulus secum proficisci et assumens circumcidit eum propter Iudaeos, qui erant in illis locis; sciebant enim omnes quod pater eius Graecus esset. 
Acts 16 4 Cum autem pertransirent civitates, tradebant eis custodire dogmata, quae erant decreta ab apostolis et presbyteris, qui essent Hierosolymis. 
Acts 16 5 Ecclesiae quidem confirmabantur fide et abundabant numero cotidie.
Acts 16 6 Transierunt autem Phrygiam et Galatiae regionem, vetati a Sancto Spiritu loqui verbum in Asia; 
Acts 16 7 cum venissent autem circa Mysiam, tentabant ire Bithyniam, et non permisit eos Spiritus Iesu; 
Acts 16 8 cum autem praeterissent Mysiam, descenderunt Troadem. 
Acts 16 9 Et visio per noctem Paulo ostensa est: vir Macedo quidam erat stans et deprecans eum et dicens: “ Transiens in Macedoniam, adiuva nos! ”. 
Acts 16 10 Ut autem visum vidit, statim quaesivimus proficisci in Macedoniam, certi facti quia vocasset nos Deus evangelizare eis.
Acts 16 11 Navigantes autem a Troade recto cursu venimus Samothraciam et sequenti die Neapolim 
Acts 16 12 et inde Philippos, quae est prima partis Macedoniae civitas, colonia. Eramus autem in hac urbe diebus aliquot commorantes. 
Acts 16 13 Die autem sabbatorum egressi sumus foras portam iuxta flumen, ubi putabamus orationem esse, et sedentes loquebamur mulieribus, quae convenerant. 
Acts 16 14 Et quaedam mulier nomine Lydia, purpuraria civitatis Thyatirenorum colens Deum, audiebat, cuius Dominus aperuit cor intendere his, quae dicebantur a Paulo. 
Acts 16 15 Cum autem baptizata esset et domus eius, deprecata est dicens: “ Si iudicastis me fidelem Domino esse, introite in domum meam et manete ”; et coegit nos.
Acts 16 16 Factum est autem, euntibus nobis ad orationem, puellam quandam habentem spiritum pythonem obviare nobis, quae quaestum magnum praestabat dominis suis divinando. 
Acts 16 17 Haec subsecuta Paulum et nos clamabat dicens: “ Isti homines servi Dei Altissimi sunt, qui annuntiant vobis viam salutis ”. 
Acts 16 18 Hoc autem faciebat multis diebus. Dolens autem Paulus et conversus spiritui dixit: “ Praecipio tibi in nomine Iesu Christi exire ab ea ”; et exiit eadem hora. 
Acts 16 19 Videntes autem domini eius quia exivit spes quaestus eorum, apprehendentes Paulum et Silam traxerunt in forum ad principes; 
Acts 16 20 et producentes eos magistratibus dixerunt: “ Hi homines conturbant civitatem nostram, cum sint Iudaei, 
Acts 16 21 et annuntiant mores, quos non licet nobis suscipere neque facere, cum simus Romani ”. 
Acts 16 22 Et concurrit plebs adversus eos; et magistratus, scissis tunicis eorum, iusserunt virgis caedi 
Acts 16 23 et, cum multas plagas eis imposuissent, miserunt eos in carcerem, praecipientes custodi, ut caute custodiret eos; 
Acts 16 24 qui cum tale praeceptum accepisset, misit eos in interiorem carcerem et pedes eorum strinxit in ligno.
Acts 16 25 Media autem nocte, Paulus et Silas orantes laudabant Deum, et audiebant eos, qui in custodia erant; 
Acts 16 26 subito vero terraemotus factus est magnus, ita ut moverentur fundamenta carceris, et aperta sunt statim ostia omnia, et universorum vincula soluta sunt. 
Acts 16 27 Expergefactus autem custos carceris et videns apertas ianuas carceris, evaginato gladio volebat se interficere, aestimans fugisse vinctos. 
Acts 16 28 Clamavit autem Paulus magna voce dicens: “ Nihil feceris tibi mali; universi enim hic sumus ”. 
Acts 16 29 Petitoque lumine, intro cucurrit et tremefactus procidit Paulo et Silae; 
Acts 16 30 et producens eos foras ait: “ Domini, quid me oportet facere, ut salvus fiam? ”. 
Acts 16 31 At illi dixerunt: “ Crede in Domino Iesu et salvus eris tu et domus tua ”. 
Acts 16 32 Et locuti sunt ei verbum Domini cum omnibus, qui erant in domo eius. 
Acts 16 33 Et tollens eos in illa hora noctis lavit eos a plagis, et baptizatus est ipse et omnes eius continuo; 
Acts 16 34 cumque perduxisset eos in domum, apposuit mensam et laetatus est cum omni domo sua credens Deo.
Acts 16 35 Et cum dies factus esset, miserunt magistratus lictores dicentes: “ Dimitte homines illos! ”. 
Acts 16 36 Nuntiavit autem custos carceris verba haec Paulo: “ Miserunt magistratus, ut dimittamini; nunc igitur exeuntes ite in pace ”. 
Acts 16 37 Paulus autem dixit eis: “ Caesos nos publice, indemnatos, cum homines Romani essemus, miserunt in carcerem; et nunc occulte nos eiciunt? Non ita, sed veniant et ipsi nos educant ”. 
Acts 16 38 Nuntiaverunt autem magistratibus lictores verba haec. Timueruntque audito quod Romani essent; 
Acts 16 39 et venientes deprecati sunt eos et educentes rogabant, ut egrederentur urbem. 
Acts 16 40 Exeuntes autem de carcere introierunt ad Lydiam et, visis fratribus, consolati sunt eos et profecti sunt.
Acts 17 1 Cum autem perambulassent Amphipolim et Apolloniam, venerunt Thessalonicam, ubi erat synagoga Iudaeorum. 
Acts 17 2 Secundum consuetudinem autem suam Paulus introivit ad eos et per sabbata tria disserebat eis de Scripturis 
Acts 17 3 adaperiens et comprobans quia Christum oportebat pati et resurgere a mortuis, et: “ Hic est Christus, Iesus, quem ego annuntio vobis ”. 
Acts 17 4 Et quidam ex eis crediderunt et adiuncti sunt Paulo et Silae et de colentibus Graecis multitudo magna et mulieres nobiles non paucae. 
Acts 17 5 Zelantes autem Iudaei assumentesque de foro viros quosdam malos et turba facta concitaverunt civitatem; et assistentes domui Iasonis quaerebant eos producere in populum. 
Acts 17 6 Et cum non invenissent eos, trahebant Iasonem et quosdam fratres ad politarchas clamantes: “ Qui orbem concitaverunt, isti et huc venerunt, 
Acts 17 7 quos suscepit Iason; et hi omnes contra decreta Caesaris faciunt, regem alium dicentes esse, Iesum ”. 
Acts 17 8 Concitaverunt autem plebem et politarchas audientes haec; 
Acts 17 9 et accepto satis ab Iasone et a ceteris, dimiserunt eos.
Acts 17 10 Fratres vero confestim per noctem dimiserunt Paulum et Silam in Beroeam; qui cum advenissent, in synagogam Iudaeorum introierunt. 
Acts 17 11 Hi autem erant nobiliores eorum, qui sunt Thessalonicae, qui susceperunt verbum cum omni aviditate, cotidie scrutantes Scripturas, si haec ita se haberent. 
Acts 17 12 Et multi quidem crediderunt ex eis et Graecarum mulierum honestarum et virorum non pauci. 
Acts 17 13 Cum autem cognovissent in Thessalonica Iudaei quia et Beroeae annuntiatum est a Paulo verbum Dei, venerunt et illuc commoventes et turbantes multitudinem. 
Acts 17 14 Statimque tunc Paulum dimiserunt fratres, ut iret usque ad mare; Silas autem et Timotheus remanserunt ibi. 
Acts 17 15 Qui autem deducebant Paulum, perduxerunt usque Athenas; et accepto mandato ad Silam et Timotheum, ut quam celerrime venirent ad illum, profecti sunt.
Acts 17 16 Paulus autem cum Athenis eos exspectaret, irritabatur spiritus eius in ipso videns idololatriae deditam civitatem. 
Acts 17 17 Disputabat igitur in synagoga cum Iudaeis et colentibus et in foro per omnes dies ad eos, qui aderant. 
Acts 17 18 Quidam autem ex Epicureis et Stoicis philosophi disserebant cum eo. Et quidam dicebant: “ Quid vult seminiverbius hic dicere? ”; alii vero: “ Novorum daemoniorum videtur annuntiator esse ”, quia Iesum et resurrectionem evangelizabat. 
Acts 17 19 Et apprehensum eum ad Areopagum duxerunt dicentes: “ Possumus scire quae est haec nova, quae a te dicitur, doctrina? 
Acts 17 20 Mira enim quaedam infers auribus nostris; volumus ergo scire quidnam velint haec esse ”. 
Acts 17 21 Athenienses autem omnes et advenae hospites ad nihil aliud vacabant nisi aut dicere aut audire aliquid novi.
Acts 17 22 Stans autem Paulus in medio Areopagi ait: “ Viri Athenienses, per omnia quasi superstitiosiores vos video; 
Acts 17 23 praeteriens enim et videns simulacra vestra inveni et aram, in qua scriptum erat: “Ignoto deo”. Quod ergo ignorantes colitis, hoc ego annuntio vobis. 
Acts 17 24 Deus, qui fecit mundum et omnia, quae in eo sunt, hic, caeli et terrae cum sit Dominus, non in manufactis templis inhabitat 
Acts 17 25 nec manibus humanis colitur indigens aliquo, cum ipse det omnibus vitam et inspirationem et omnia; 
Acts 17 26 fecitque ex uno omne genus hominum inhabitare super universam faciem terrae, definiens statuta tempora et terminos habitationis eorum, 
Acts 17 27 quaerere Deum, si forte attrectent eum et inveniant, quamvis non longe sit ab unoquoque nostrum. 
Acts 17 28 In ipso enim vivimus et movemur et sumus, sicut et quidam vestrum poetarum dixerunt: “Ipsius enim et genus sumus”.
Acts 17 29 Genus ergo cum simus Dei, non debemus aestimare auro aut argento aut lapidi, sculpturae artis et cogitationis hominis, divinum esse simile. 
Acts 17 30 Et tempora quidem ignorantiae despiciens Deus, nunc annuntiat hominibus, ut omnes ubique paenitentiam agant, 
Acts 17 31 eo quod statuit diem, in qua iudicaturus est orbem in iustitia in viro, quem constituit, fidem praebens omnibus suscitans eum a mortuis ”.
Acts 17 32 Cum audissent autem resurrectionem mortuorum, quidam quidem irridebant, quidam vero dixerunt: “ Audiemus te de hoc iterum ”. 
Acts 17 33 Sic Paulus exivit de medio eorum. 
Acts 17 34 Quidam vero viri adhaerentes ei crediderunt; in quibus et Dionysius Areopagita et mulier nomine Damaris et alii cum eis.
Acts 18 1 Post haec discedens ab Athe nis venit Corinthum. 
Acts 18 2 Et in veniens quendam Iudaeum nomine Aquilam, Ponticum genere, qui nuper venerat ab Italia, et Priscillam uxorem eius, eo quod praecepisset Claudius discedere omnes Iudaeos a Roma, accessit ad eos 
Acts 18 3 et, quia eiusdem erat artis, manebat apud eos et operabatur; erant autem scenofactoriae artis. 
Acts 18 4 Disputabat autem in synagoga per omne sabbatum suadebatque Iudaeis et Graecis.
Acts 18 5 Cum venissent autem de Macedonia Silas et Timotheus, instabat verbo Paulus testificans Iudaeis esse Christum Iesum. 
Acts 18 6 Contradicentibus autem eis et blasphemantibus, excutiens vestimenta dixit ad eos: “ Sanguis vester super caput vestrum! Mundus ego. Ex hoc nunc ad gentes vadam ”. 
Acts 18 7 Et migrans inde intravit in domum cuiusdam nomine Titi Iusti, colentis Deum, cuius domus erat coniuncta synagogae. 
Acts 18 8 Crispus autem archisynagogus credidit Domino cum omni domo sua, et multi Corinthiorum audientes credebant et baptizabantur.
Acts 18 9 Dixit autem Dominus nocte per visionem Paulo: “ Noli timere, sed loquere et ne taceas, 
Acts 18 10 quia ego sum tecum, et nemo apponetur tibi, ut noceat te, quoniam populus est mihi multus in hac civitate ”.
Acts 18 11 Sedit autem annum et sex menses docens apud eos verbum Dei.
Acts 18 12 Gallione autem proconsule Achaiae, insurrexerunt uno animo Iudaei in Paulum et adduxerunt eum ad tribunal 
Acts 18 13 dicentes: “ Contra legem hic persuadet hominibus colere Deum ”. 
Acts 18 14 Incipiente autem Paulo aperire os, dixit Gallio ad Iudaeos: “ Si quidem esset iniquum aliquid aut facinus pessimum, o Iudaei, merito vos sustinerem; 
Acts 18 15 si vero quaestiones sunt de verbo et nominibus et lege vestra, vos ipsi videritis; iudex ego horum nolo esse ”. 
Acts 18 16 Et minavit eos a tribunali. 
Acts 18 17 Apprehendentes autem omnes Sosthenen, principem synagogae, percutiebant ante tribunal; et nihil horum Gallioni curae erat.
Acts 18 18 Paulus vero, cum adhuc sustinuisset dies multos, fratribus valefaciens navigabat Syriam, et cum eo Priscilla et Aquila, qui sibi totonderat in Cenchreis caput; habebat enim votum. 
Acts 18 19 Deveneruntque Ephesum, et illos ibi reliquit; ipse vero ingressus synagogam disputabat cum Iudaeis. 
Acts 18 20 Rogantibus autem eis, ut ampliore tempore maneret, non consensit, 
Acts 18 21 sed valefaciens et dicens: “ Iterum revertar ad vos Deo volente ”, navigavit ab Epheso; 
Acts 18 22 et descendens Caesaream ascendit et salutavit ecclesiam et descendit Antiochiam.
Acts 18 23 Et facto ibi aliquanto tempore, profectus est perambulans ex ordine Galaticam regionem et Phrygiam, confirmans omnes discipulos.
Acts 18 24 Iudaeus autem quidam Apollo nomine, Alexandrinus natione, vir eloquens, devenit Ephesum, potens in Scripturis. 
Acts 18 25 Hic erat catechizatus viam Domini; et fervens spiritu loquebatur et docebat diligenter ea, quae sunt de Iesu, sciens tantum baptisma Ioannis. 
Acts 18 26 Hic ergo coepit fiducialiter agere in synagoga; quem cum audissent Priscilla et Aquila, assumpserunt eum et diligentius exposuerunt ei viam Dei. 
Acts 18 27 Cum autem vellet transire in Achaiam, exhortati fratres scripserunt discipulis, ut susciperent eum; qui cum venisset, contulit multum his, qui crediderant per gratiam; 
Acts 18 28 vehementer enim Iudaeos revincebat publice, ostendens per Scripturas esse Christum Iesum.
Acts 19 1 Factum est autem, cum Apollo esset Corinthi, ut Paulus, peragratis superioribus partibus, veniret Ephesum et inveniret quosdam discipulos; 
Acts 19 2 dixitque ad eos: “ Si Spiritum Sanctum accepistis credentes? ”. At illi ad eum: “ Sed neque, si Spiritus Sanctus est, audivimus ”. 
Acts 19 3 Ille vero ait: “ In quo ergo baptizati estis? ”. Qui dixerunt: “ In Ioannis baptismate ”. 
Acts 19 4 Dixit autem Paulus: “ Ioannes baptizavit baptisma paenitentiae, populo dicens in eum, qui venturus esset post ipsum ut crederent, hoc est in Iesum ”. 
Acts 19 5 His auditis, baptizati sunt in nomine Domini Iesu; 
Acts 19 6 et cum imposuisset illis manus Paulus, venit Spiritus Sanctus super eos, et loquebantur linguis et prophetabant. 
Acts 19 7 Erant autem omnes viri fere duodecim.
Acts 19 8 Introgressus autem synagogam cum fiducia loquebatur per tres menses disputans et suadens de regno Dei. 
Acts 19 9 Cum autem quidam indurarentur et non crederent maledicentes viam coram multitudine, discedens ab eis segregavit discipulos, cotidie disputans in schola Tyranni. 
Acts 19 10 Hoc autem factum est per biennium, ita ut omnes, qui habitabant in Asia, audirent verbum Domini, Iudaei atque Graeci.
Acts 19 11 Virtutesque non quaslibet Deus faciebat per manus Pauli, 
Acts 19 12 ita ut etiam super languidos deferrentur a corpore eius sudaria vel semicinctia, et recederent ab eis languores, et spiritus nequam egrederentur.
Acts 19 13 Tentaverunt autem quidam et de circumeuntibus Iudaeis exorcistis invocare super eos, qui habebant spiritus malos, nomen Domini Iesu dicentes: “ Adiuro vos per Iesum, quem Paulus praedicat ”. 
Acts 19 14 Erant autem cuiusdam Scevae Iudaei principis sacerdotum septem filii, qui hoc faciebant. 
Acts 19 15 Respondens autem spiritus nequam dixit eis: “ Iesum novi et Paulum scio; vos autem qui estis? ”. 
Acts 19 16 Et insiliens homo in eos, in quo erat spiritus malus, dominatus amborum invaluit contra eos, ita ut nudi et vulnerati effugerent de domo illa. 
Acts 19 17 Hoc autem notum factum est omnibus Iudaeis atque Graecis, qui habitabant Ephesi, et cecidit timor super omnes illos, et magnificabatur nomen Domini Iesu. 
Acts 19 18 Multique credentium veniebant confitentes et annuntiantes actus suos. 
Acts 19 19 Multi autem ex his, qui fuerant curiosa sectati, conferentes libros combusserunt coram omnibus; et computaverunt pretia illorum et invenerunt argenti quinquaginta milia. 
Acts 19 20 Ita fortiter verbum Domini crescebat et convalescebat.
Acts 19 21 His autem expletis, proposuit Paulus in Spiritu, transita Macedonia et Achaia, ire Hierosolymam, dicens: “ Postquam fuero ibi, oportet me et Romam videre ”. 
Acts 19 22 Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.
Acts 19 23 Facta est autem in illo tempore turbatio non minima de via. 
Acts 19 24 Demetrius enim quidam nomine, argentarius, faciens aedes argenteas Dianae praestabat artificibus non modicum quaestum; 
Acts 19 25 quos congregans et eos, qui eiusmodi erant opifices, dixit: “ Viri, scitis quia de hoc artificio acquisitio est nobis; 
Acts 19 26 et videtis et auditis quia non solum Ephesi, sed paene totius Asiae Paulus hic suadens avertit multam turbam dicens quoniam non sunt dii, qui manibus fiunt. 
Acts 19 27 Non solum autem haec periclitatur nobis pars in redargutionem venire, sed et magnae deae Dianae templum in nihilum reputari, et destrui incipiet maiestas eius, quam tota Asia et orbis colit ”.
Acts 19 28 His auditis, repleti sunt ira et clamabant dicentes: “ Magna Diana Ephesiorum! ”; 
Acts 19 29 et impleta est civitas confusione, et impetum fecerunt uno animo in theatrum, rapto Gaio et Aristarcho Macedonibus, comitibus Pauli. 
Acts 19 30 Paulo autem volente intrare in populum, non permiserunt discipuli; 
Acts 19 31 quidam autem de Asiarchis, qui erant amici eius, miserunt ad eum rogantes, ne se daret in theatrum. 
Acts 19 32 Alii autem aliud clamabant; erat enim ecclesia confusa, et plures nesciebant qua ex causa convenissent.
Acts 19 33 De turba autem instruxerunt Alexandrum, propellentibus eum Iudaeis; Alexander ergo, manu silentio postulato, volebat rationem reddere populo. 
Acts 19 34 Quem ut cognoverunt Iudaeum esse, vox facta est una omnium quasi per horas duas clamantium: “ Magna Diana Ephesiorum ”. 
Acts 19 35 Et cum sedasset scriba turbam, dixit: “ Viri Ephesii, quis enim est hominum, qui nesciat Ephesiorum civitatem cultricem esse magnae Dianae et simulacri a Iove delapsi? 
Acts 19 36 Cum ergo his contradici non possit, oportet vos sedatos esse et nihil temere agere. 
Acts 19 37 Adduxistis enim homines istos neque sacrilegos neque blasphemantes deam nostram. 
Acts 19 38 Quod si Demetrius et, qui cum eo sunt, artifices habent adversus aliquem causam, conventus forenses aguntur, et proconsules sunt: accusent invicem. 
Acts 19 39 Si quid autem ulterius quaeritis, in legitima ecclesia poterit absolvi. 
Acts 19 40 Nam et periclitamur argui seditionis hodiernae, cum nullus obnoxius sit, de quo non possimus reddere rationem concursus istius ”. Et cum haec dixisset, dimisit ecclesiam.
Acts 20 1 Postquam autem cessavit tumultus, accersitis Paulus discipulis et exhortatus eos, valedixit et profectus est, ut iret in Macedoniam. 
Acts 20 2 Cum autem perambulasset partes illas et exhortatus eos fuisset multo sermone, venit ad Graeciam; 
Acts 20 3 cumque fecisset menses tres, factae sunt illi insidiae a Iudaeis navigaturo in Syriam, habuitque consilium, ut reverteretur per Macedoniam. 
Acts 20 4 Comitabatur autem eum Sopater Pyrrhi Beroeensis, Thessalonicensium vero Aristarchus et Secundus et Gaius Derbeus et Timotheus, Asiani vero Tychicus et Trophimus. 
Acts 20 5 Hi cum praecessissent, sustinebant nos Troade; 
Acts 20 6 nos vero navigavimus post dies Azymorum a Philippis et venimus ad eos Troadem in diebus quinque, ubi demorati sumus diebus septem.
Acts 20 7 In una autem sabbatorum, cum convenissemus ad frangendum panem, Paulus disputabat eis, profecturus in crastinum, protraxitque sermonem usque in mediam noctem. 
Acts 20 8 Erant autem lampades copiosae in cenaculo, ubi eramus congregati; 
Acts 20 9 sedens autem quidam adulescens nomine Eutychus super fenestram, cum mergeretur somno gravi, disputante diutius Paulo, eductus somno cecidit de tertio cenaculo deorsum et sublatus est mortuus. 
Acts 20 10 Cum descendisset autem Paulus, incubuit super eum et complexus dixit: “ Nolite turbari, anima enim ipsius in eo est! ”. 
Acts 20 11 Ascendens autem frangensque panem et gustans satisque allocutus usque in lucem, sic profectus est. 
Acts 20 12 Adduxerunt autem puerum viventem et consolati sunt non minime.
Acts 20 13 Nos autem praecedentes navi enavigavimus in Asson, inde suscepturi Paulum; sic enim disposuerat volens ipse per terram iter facere. 
Acts 20 14 Cum autem convenisset nos in Asson, assumpto eo, venimus Mitylenen 
Acts 20 15 et inde navigantes sequenti die pervenimus contra Chium et alia applicuimus Samum et sequenti venimus Miletum. 
Acts 20 16 Proposuerat enim Paulus transnavigare Ephesum, ne qua mora illi fieret in Asia; festinabat enim, si possibile sibi esset, ut diem Pentecosten faceret Hierosolymis.
Acts 20 17 A Mileto autem mittens Ephesum convocavit presbyteros ecclesiae. 
Acts 20 18 Qui cum venissent ad eum, dixit eis: “ Vos scitis a prima die, qua ingressus sum in Asiam, qualiter vobiscum per omne tempus fuerim, 
Acts 20 19 serviens Domino cum omni humilitate et lacrimis et tentationibus, quae mihi acciderunt in insidiis Iudaeorum; 
Acts 20 20 quomodo nihil subtraxerim utilium, quominus annuntiarem vobis et docerem vos publice et per domos, 
Acts 20 21 testificans Iudaeis atque Graecis in Deum paenitentiam et fidem in Dominum nostrum Iesum. 
Acts 20 22 Et nunc ecce alligatus ego Spiritu vado in Ierusalem, quae in ea eventura sint mihi ignorans, 
Acts 20 23 nisi quod Spiritus Sanctus per omnes civitates protestatur mihi dicens quoniam vincula et tribulationes me manent. 
Acts 20 24 Sed nihili facio animam meam pretiosam mihi, dummodo consummem cursum meum et ministerium, quod accepi a Domino Iesu, testificari evangelium gratiae Dei.
Acts 20 25 Et nunc ecce ego scio quia amplius non videbitis faciem meam vos omnes, per quos transivi praedicans regnum; 
Acts 20 26 quapropter contestor vos hodierna die, quia mundus sum a sanguine omnium; 
Acts 20 27 non enim subterfugi, quominus annuntiarem omne consilium Dei vobis. 
Acts 20 28 Attendite vobis et universo gregi, in quo vos Spiritus Sanctus posuit episcopos, pascere ecclesiam Dei, quam acquisivit sanguine suo. 
Acts 20 29 Ego scio quoniam intrabunt post discessionem meam lupi graves in vos non parcentes gregi; 
Acts 20 30 et ex vobis ipsis exsurgent viri loquentes perversa, ut abstrahant discipulos post se. 
Acts 20 31 Propter quod vigilate, memoria retinentes quoniam per triennium nocte et die non cessavi cum lacrimis monens unumquemque vestrum.
Acts 20 32 Et nunc commendo vos Deo et verbo gratiae ipsius, qui potens est aedificare et dare hereditatem in sanctificatis omnibus. 
Acts 20 33 Argentum aut aurum aut vestem nullius concupivi; 
Acts 20 34 ipsi scitis quoniam ad ea, quae mihi opus erant et his, qui mecum sunt, ministraverunt manus istae. 
Acts 20 35 Omnia ostendi vobis quoniam sic laborantes oportet suscipere infirmos, ac meminisse verborum Domini Iesu, quoniam ipse dixit: “Beatius est magis dare quam accipere!” ”.
Acts 20 36 Et cum haec dixisset, positis genibus suis, cum omnibus illis oravit. 
Acts 20 37 Magnus autem fletus factus est omnium; et procumbentes super collum Pauli osculabantur eum 
Acts 20 38 dolentes maxime in verbo, quod dixerat, quoniam amplius faciem eius non essent visuri. Et deducebant eum ad navem.
Acts 21 1 Cum autem factum esset, ut navigaremus abstracti ab eis, recto cursu venimus Cho et sequenti die Rhodum et inde Patara; 
Acts 21 2 et cum invenissemus navem transfretantem in Phoenicen, ascendentes navigavimus. 
Acts 21 3 Cum paruissemus autem Cypro, et relinquentes eam ad sinistram navigabamus in Syriam et venimus Tyrum, ibi enim navis erat expositura onus. 
Acts 21 4 Inventis autem discipulis, mansimus ibi diebus septem; qui Paulo dicebant per Spiritum, ne iret Hierosolymam. 
Acts 21 5 Et explicitis diebus, profecti ibamus, deducentibus nos omnibus cum uxoribus et filiis usque foras civitatem; et positis genibus in litore orantes, 
Acts 21 6 valefecimus invicem et ascendimus in navem; illi autem redierunt in sua. 
Acts 21 7 Nos vero, navigatione explicita, a Tyro devenimus Ptolemaida et, salutatis fratribus, mansimus die una apud illos.
Acts 21 8 Alia autem die profecti venimus Caesaream et intrantes in domum Philippi evangelistae, qui erat de septem, mansimus apud eum. 
Acts 21 9 Huic autem erant filiae quattuor virgines prophetantes. 
Acts 21 10 Et cum moraremur plures dies, supervenit quidam a Iudaea propheta nomine Agabus; 
Acts 21 11 is cum venisset ad nos et tulisset zonam Pauli, alligans sibi pedes et manus dixit: “ Haec dicit Spiritus Sanctus: Virum, cuius est zona haec, sic alligabunt in Ierusalem Iudaei et tradent in manus gentium ”. 
Acts 21 12 Quod cum audissemus, rogabamus nos et, qui loci illius erant, ne ipse ascenderet Ierusalem. 
Acts 21 13 Tunc respondit Paulus: “ Quid facitis flentes et affligentes cor meum? Ego enim non solum alligari sed et mori in Ierusalem paratus sum propter nomen Domini Iesu ”. 
Acts 21 14 Et cum ei suadere non possemus, quievimus dicentes: “ Domini voluntas fiat! ”.
Acts 21 15 Post dies autem istos praeparati ascendebamus Hierosolymam; 
Acts 21 16 venerunt autem et ex discipulis a Caesarea nobiscum adducentes apud quem hospitaremur, Mnasonem quendam Cyprium, antiquum discipulum.
Acts 21 17 Et cum venissemus Hierosolymam, libenter exceperunt nos fratres. 
Acts 21 18 Sequenti autem die introibat Paulus nobiscum ad Iacobum, omnesque collecti sunt presbyteri. 
Acts 21 19 Quos cum salutasset, narrabat per singula, quae fecisset Deus in gentibus per ministerium ipsius. 
Acts 21 20 At illi cum audissent, glorificabant Deum dixeruntque ei: “ Vides, frater, quot milia sint in Iudaeis, qui crediderunt, et omnes aemulatores sunt legis; 
Acts 21 21 audierunt autem de te quia discessionem doceas a Moyse omnes, qui per gentes sunt, Iudaeos, dicens non debere circumcidere eos filios suos neque secundum consuetudines ambulare. 
Acts 21 22 Quid ergo est? Utique audient te supervenisse. 
Acts 21 23 Hoc ergo fac, quod tibi dicimus. Sunt nobis viri quattuor votum habentes super se; 
Acts 21 24 his assumptis, sanctifica te cum illis et impende pro illis, ut radant capita, et scient omnes quia, quae de te audierunt, nihil sunt, sed ambulas et ipse custodiens legem. 
Acts 21 25 De his autem, qui crediderunt, gentibus nos scripsimus iudicantes, ut abstineant ab idolothyto et sanguine et suffocato et fornicatione ”.
Acts 21 26 Tunc Paulus, assumptis viris, postera die purificatus cum illis intravit in templum annuntians expletionem dierum purificationis, donec offerretur pro unoquoque eorum oblatio.
Acts 21 27 Dum autem septem dies consummarentur, hi, qui de Asia erant, Iudaei cum vidissent eum in templo, concitaverunt omnem turbam et iniecerunt ei manus 
Acts 21 28 clamantes: “ Viri Israelitae, adiuvate! Hic est homo, qui adversus populum et legem et locum hunc omnes ubique docens, insuper et Graecos induxit in templum et polluit sanctum locum istum ”. 
Acts 21 29 Viderant enim Trophimum Ephesium in civitate cum ipso, quem aestimabant quoniam in templum induxisset Paulus. 
Acts 21 30 Commotaque est civitas tota, et facta est concursio populi, et apprehendentes Paulum trahebant eum extra templum, et statim clausae sunt ianuae. 
Acts 21 31 Quaerentibus autem eum occidere, nuntiatum est tribuno cohortis quia tota confunditur Ierusalem, 
Acts 21 32 qui statim, assumptis militibus et centurionibus, decucurrit ad illos; qui cum vidissent tribunum et milites, cessaverunt percutere Paulum. 
Acts 21 33 Tunc accedens tribunus apprehendit eum et iussit alligari catenis duabus et interrogabat quis esset et quid fecisset. 
Acts 21 34 Alii autem aliud clamabant in turba; et cum non posset certum cognoscere prae tumultu, iussit duci eum in castra. 
Acts 21 35 Et cum venisset ad gradus, contigit ut portaretur a militibus propter vim turbae; 
Acts 21 36 sequebatur enim multitudo populi clamantes: “ Tolle eum! ”.
Acts 21 37 Et cum coepisset induci in castra, Paulus dicit tribuno: “ Si licet mihi loqui aliquid ad te? ”. Qui dixit: “ Graece nosti? 
Acts 21 38 Nonne tu es Aegyptius, qui ante hos dies tumultum concitasti et eduxisti in desertum quattuor milia virorum sicariorum? ”. 
Acts 21 39 Et dixit Paulus: “ Ego homo sum quidem Iudaeus a Tarso Ciliciae, non ignotae civitatis municeps; rogo autem te, permitte mihi loqui ad populum ”. 
Acts 21 40 Et cum ille permisisset, Paulus stans in gradibus annuit manu ad plebem et, magno silentio facto, allocutus est Hebraea lingua dicens:
Acts 22 1 “ Viri fratres et patres, audi te a me, quam ad vos nunc reddo, rationem ”. 
Acts 22 2 Cum audissent autem quia Hebraea lingua loquebatur ad illos, magis praestiterunt silentium. Et dixit: 
Acts 22 3 “ Ego sum vir Iudaeus, natus Tarso Ciliciae, enutritus autem in ista civitate, secus pedes Gamaliel eruditus iuxta veritatem paternae legis, aemulator Dei, sicut et vos omnes estis hodie. 
Acts 22 4 Qui hanc viam persecutus sum usque ad mortem, alligans et tradens in custodias viros ac mulieres, 
Acts 22 5 sicut et princeps sacerdotum testimonium mihi reddit et omne concilium; a quibus et epistulas accipiens ad fratres, Damascum pergebam, ut adducerem et eos, qui ibi essent, vinctos in Ierusalem, uti punirentur.
Acts 22 6 Factum est autem, eunte me et appropinquante Damasco, circa mediam diem subito de caelo circumfulsit me lux copiosa; 
Acts 22 7 et decidi in terram et audivi vocem dicentem mihi: “Saul, Saul, quid me persequeris?”. 
Acts 22 8 Ego autem respondi: “Quis es, Domine?”. Dixitque ad me: “Ego sum Iesus Nazarenus, quem tu persequeris”. 
Acts 22 9 Et, qui mecum erant, lumen quidem viderunt, vocem autem non audierunt eius, qui loquebatur mecum. 
Acts 22 10 Et dixi: “Quid faciam, Domine?”. Dominus autem dixit ad me: “Surgens vade Damascum, et ibi tibi dicetur de omnibus, quae statutum est tibi, ut faceres”. 
Acts 22 11 Et cum non viderem prae claritate luminis illius, ad manum deductus a comitibus veni Damascum.
Acts 22 12 Ananias autem quidam vir religiosus secundum legem, testimonium habens ab omnibus habitantibus Iudaeis, 
Acts 22 13 veniens ad me et astans dixit mihi: “Saul frater, respice!”. Et ego eadem hora respexi in eum. 
Acts 22 14 At ille dixit: “Deus patrum nostrorum praeordinavit te, ut cognosceres voluntatem eius et videres Iustum et audires vocem ex ore eius, 
Acts 22 15 quia eris testis illi ad omnes homines eorum, quae vidisti et audisti. 
Acts 22 16 Et nunc quid moraris? Exsurgens baptizare et ablue peccata tua, invocato nomine ipsius”.
Acts 22 17 Factum est autem, revertenti mihi in Ierusalem et oranti in templo fieri me in stupore mentis 
Acts 22 18 et videre illum dicentem mihi: “Festina et exi velociter ex Ierusalem, quoniam non recipient testimonium tuum de me”. 
Acts 22 19 Et ego dixi: “Domine, ipsi sciunt quia ego eram concludens in carcerem et caedens per synagogas eos, qui credebant in te; 
Acts 22 20 et cum funderetur sanguis Stephani testis tui, et ipse astabam et consentiebam et custodiebam vestimenta interficientium illum”. 
Acts 22 21 Et dixit ad me: “Vade, quoniam ego in nationes longe mittam te” ”.
Acts 22 22 Audiebant autem eum usque ad hoc verbum et levaverunt vocem suam dicentes: “ Tolle de terra eiusmodi, non enim fas est eum vivere! ”. 
Acts 22 23 Vociferantibus autem eis et proicientibus vestimenta sua et pulverem iactantibus in aerem, 
Acts 22 24 iussit tribunus induci eum in castra dicens flagellis eum interrogari, ut sciret propter quam causam sic acclamarent ei.
Acts 22 25 Et cum astrinxissent eum loris, dixit astanti centurioni Paulus: “ Si hominem Romanum et indemnatum licet vobis flagellare? ”. 
Acts 22 26 Quo audito, centurio accedens ad tribunum nuntiavit dicens: “ Quid acturus es? Hic enim homo Romanus est ”. 
Acts 22 27 Accedens autem tribunus dixit illi: “ Dic mihi, tu Romanus es? ”. At ille dixit: “ Etiam ”. 
Acts 22 28 Et respondit tribunus: “ Ego multa summa civitatem hanc consecutus sum ”. Et Paulus ait: “ Ego autem et natus sum ”. 
Acts 22 29 Protinus ergo discesserunt ab illo, qui eum interrogaturi erant; tribunus quoque timuit, postquam rescivit quia Romanus esset, et quia alligasset eum.
Acts 22 30 Postera autem die, volens scire diligenter qua ex causa accusaretur a Iudaeis, solvit eum et iussit principes sacerdotum convenire et omne concilium et producens Paulum statuit coram illis.
Acts 23 1 Intendens autem concilium Paulus ait: “ Viri fratres, ego omni conscientia bona conversatus sum ante Deum usque in hodiernum diem ”. 
Acts 23 2 Princeps autem sacerdotum Ananias praecepit astantibus sibi percutere os eius. 
Acts 23 3 Tunc Paulus ad eum dixit: “ Percutiet te Deus, paries dealbate! Et tu sedes iudicans me secundum legem et contra legem iubes me percuti? ”. 
Acts 23 4 Et, qui astabant, dixerunt: “ Summum sacerdotem Dei maledicis?”. 
Acts 23 5 Dixit autem Paulus: “ Nesciebam, fratres, quia princeps est sacerdotum; scriptum est enim: “Principem populi tui non maledices” ”.
Acts 23 6 Sciens autem Paulus quia una pars esset sadducaeorum, et altera pharisaeorum, exclamabat in concilio: “ Viri fratres, ego pharisaeus sum, filius pharisaeorum; de spe et resurrectione mortuorum ego iudicor ”. 
Acts 23 7 Et cum haec diceret, facta est dissensio inter pharisaeos et sadducaeos; et divisa est multitudo. 
Acts 23 8 Sadducaei enim dicunt non esse resurrectionem neque angelum neque spiritum; pharisaei autem utrumque confitentur. 
Acts 23 9 Factus est autem clamor magnus; et surgentes scribae quidam partis pharisaeorum pugnabant dicentes: “ Nihil mali invenimus in homine isto: quod si spiritus locutus est ei aut angelus ”; 
Acts 23 10 et cum magna dissensio facta esset, timens tribunus ne discerperetur Paulus ab ipsis, iussit milites descendere, ut raperent eum de medio eorum ac deducerent in castra. 
Acts 23 11 Sequenti autem nocte, assistens ei Dominus ait: “ Constans esto! Sicut enim testificatus es, quae sunt de me, in Ierusalem, sic te oportet et Romae testificari ”.
Acts 23 12 Facta autem die, faciebant concursum Iudaei et devoverunt se dicentes neque manducaturos neque bibituros, donec occiderent Paulum. 
Acts 23 13 Erant autem plus quam quadraginta, qui hanc coniurationem fecerant; 
Acts 23 14 qui accedentes ad principes sacerdotum et seniores dixerunt: “ Devotione devovimus nos nihil gustaturos, donec occidamus Paulum. 
Acts 23 15 Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo; nos vero, priusquam appropiet, parati sumus interficere illum ”.
Acts 23 16 Quod cum audisset filius sororis Pauli insidias, venit et intravit in castra nuntiavitque Paulo. 
Acts 23 17 Vocans autem Paulus ad se unum ex centurionibus ait: “ Adulescentem hunc perduc ad tribunum, habet enim aliquid indicare illi ”. 
Acts 23 18 Et ille quidem assumens eum duxit ad tribunum et ait: “ Vinctus Paulus vocans rogavit me hunc adulescentem perducere ad te, habentem aliquid loqui tibi ”. 
Acts 23 19 Apprehendens autem tribunus manum illius, secessit cum eo seorsum et interrogabat: “ Quid est, quod habes indicare mihi? ”. 
Acts 23 20 Ille autem dixit: “ Iudaei constituerunt rogare te, ut crastina die Paulum producas in concilium, quasi aliquid certius inquisiturum sit de illo. 
Acts 23 21 Tu ergo ne credideris illis; insidiantur enim ei ex eis viri amplius quadraginta, qui se devoverunt non manducare neque bibere, donec interficiant eum; et nunc parati sunt exspectantes promissum tuum ”.
Acts 23 22 Tribunus igitur dimisit adulescentem praecipiens, ne cui eloqueretur quoniam “ haec nota mihi fecisti ”. 
Acts 23 23 Et vocatis duobus centurionibus, dixit: “ Parate milites ducentos, ut eant usque Caesaream, et equites septuaginta et lancearios ducentos, a tertia hora noctis, 
Acts 23 24 et iumenta praeparate ”, ut imponentes Paulum salvum perducerent ad Felicem praesidem, 
Acts 23 25 scribens epistulam habentem formam hanc: 
Acts 23 26 “ Claudius Lysias optimo praesidi Felici salutem. 
Acts 23 27 Virum hunc comprehensum a Iudaeis et incipientem interfici ab eis, superveniens cum exercitu eripui, cognito quia Romanus est. 
Acts 23 28 Volensque scire causam, propter quam accusabant illum, deduxi in concilium eorum; 
Acts 23 29 quem inveni accusari de quaestionibus legis ipsorum, nihil vero dignum morte aut vinculis habentem crimen. 
Acts 23 30 Et cum mihi perlatum esset de insidiis, quae in virum pararentur, confestim misi ad te denuntians et accusatoribus, ut dicant adversum eum apud te ”.
Acts 23 31 Milites ergo, secundum praeceptum sibi assumentes Paulum, duxerunt per noctem in Antipatridem; 
Acts 23 32 et postera die, dimissis equitibus, ut abirent cum eo, reversi sunt ad castra. 
Acts 23 33 Qui cum venissent Caesaream et tradidissent epistulam praesidi, statuerunt ante illum et Paulum. 
Acts 23 34 Cum legisset autem et interrogasset de qua provincia esset, et cognoscens quia de Cilicia: 
Acts 23 35 “ Audiam te, inquit, cum et accusatores tui venerint ”; iussitque in praetorio Herodis custodiri eum.
Acts 24 1 Post quinque autem dies, descendit princeps sacerdo tum Ananias cum senioribus quibusdam et Tertullo quodam oratore, qui adierunt praesidem adversus Paulum. 
Acts 24 2 Et citato eo, coepit accusare Tertullus dicens: “ Cum in multa pace agamus per te, et multa corrigantur genti huic per tuam providentiam, 
Acts 24 3 semper et ubique suscipimus, optime Felix, cum omni gratiarum actione. 
Acts 24 4 Ne diutius autem te protraham, oro, breviter audias nos pro tua clementia. 
Acts 24 5 Invenimus enim hunc hominem pestiferum et concitantem seditiones omnibus Iudaeis, qui sunt in universo orbe, et auctorem seditionis sectae Nazarenorum, 
Acts 24 6 qui etiam templum violare conatus est, quem et apprehendimus, 
Acts 24 7 
Acts 24 8 a quo poteris ipse diiudicans de omnibus istis cognoscere, de quibus nos accusamus eum ”. 
Acts 24 9 Adiecerunt autem et Iudaei dicentes haec ita se habere.
Acts 24 10 Respondit autem Paulus, annuente sibi praeside dicere: “ Ex multis annis esse te iudicem genti huic sciens bono animo de causa mea rationem reddam, 
Acts 24 11 cum possis cognoscere quia non plus sunt dies mihi quam duodecim, ex quo ascendi adorare in Ierusalem, 
Acts 24 12 et neque in templo invenerunt me cum aliquo disputantem aut concursum facientem turbae neque in synagogis neque in civitate, 
Acts 24 13 neque probare possunt tibi, de quibus nunc accusant me. 
Acts 24 14 Confiteor autem hoc tibi, quod secundum viam, quam dicunt haeresim, sic deservio patrio Deo credens omnibus, quae secundum Legem sunt et in Prophetis scripta, 
Acts 24 15 spem habens in Deum, quam et hi ipsi exspectant, resurrectionem futuram iustorum et iniquorum. 
Acts 24 16 In hoc et ipse studeo sine offendiculo conscientiam habere ad Deum et ad homines semper. 
Acts 24 17 Post annos autem plures, eleemosynas facturus in gentem meam veni et oblationes; 
Acts 24 18 in quibus invenerunt me purificatum in templo, non cum turba neque cum tumultu; 
Acts 24 19 quidam autem ex Asia Iudaei, quos oportebat apud te praesto esse et accusare, si quid haberent adversum me; 
Acts 24 20 aut hi ipsi dicant quid invenerint iniquitatis, cum starem in concilio, 
Acts 24 21 nisi de una hac voce, qua clamavi inter eos stans: De resurrectione mortuorum ego iudicor hodie apud vos! ”.
Acts 24 22 Distulit autem illos Felix certissime sciens ea, quae de hac via sunt, dicens: “ Cum tribunus Lysias descenderit, cognoscam causam vestram ”, 
Acts 24 23 iubens centurioni custodiri eum et habere mitigationem, nec quemquam prohibere de suis ministrare ei.
Acts 24 24 Post aliquot autem dies, adveniens Felix cum Drusilla uxore sua, quae erat Iudaea, vocavit Paulum et audivit ab eo de fide, quae est in Christum Iesum. 
Acts 24 25 Disputante autem illo de iustitia et continentia et de iudicio futuro, timefactus Felix respondit: “ Quod nunc attinet, vade; tempore autem opportuno accersiam te ”, 
Acts 24 26 simul et sperans quia pecunia daretur sibi a Paulo; propter quod et frequenter accersiens eum loquebatur cum eo.
Acts 24 27 Biennio autem expleto, accepit successorem Felix Porcium Festum; volensque gratiam praestare Iudaeis, Felix reliquit Paulum vinctum.
Acts 25 1 Festus ergo cum venisset in provinciam, post triduum ascendit Hierosolymam a Caesarea; 
Acts 25 2 adieruntque eum principes sacerdotum et primi Iudaeorum adversus Paulum, et rogabant eum 
Acts 25 3 postulantes gratiam adversum eum, ut iuberet perduci eum in Ierusalem, insidias tendentes, ut eum interficerent in via. 
Acts 25 4 Festus igitur respondit servari Paulum in Caesarea, se autem maturius profecturum: 
Acts 25 5 “ Qui ergo in vobis, ait, potentes sunt, descendentes simul, si quod est in viro crimen, accusent eum ”. 
Acts 25 6 Demoratus autem inter eos dies non amplius quam octo aut decem, descendit Caesaream; et altera die sedit pro tribunali et iussit Paulum adduci. 
Acts 25 7 Qui cum perductus esset, circumsteterunt eum, qui ab Hierosolyma descenderant, Iudaei, multas et graves causas obicientes, quas non poterant probare, 
Acts 25 8 Paulo rationem reddente: “ Neque in legem Iudaeorum neque in templum neque in Caesarem quidquam peccavi ”. 
Acts 25 9 Festus autem volens Iudaeis gratiam praestare, respondens Paulo dixit: “ Vis Hierosolymam ascendere et ibi de his iudicari apud me? ”. 
Acts 25 10 Dixit autem Paulus: “ Ad tribunal Caesaris sto, ubi me oportet iudicari. Iudaeis nihil nocui, sicut et tu melius nosti. 
Acts 25 11 Si ergo iniuste egi et dignum morte aliquid feci, non recuso mori; si vero nihil est eorum, quae hi accusant me, nemo potest me illis donare. Caesarem appello! ”. 
Acts 25 12 Tunc Festus cum consilio locutus respondit: “ Caesarem appellasti; ad Caesarem ibis ”.
Acts 25 13 Et cum dies aliquot transacti essent, Agrippa rex et Berenice descenderunt Caesaream et salutaverunt Festum. 
Acts 25 14 Et cum dies plures ibi demorarentur, Festus regi indicavit de Paulo dicens: “ Vir quidam est derelictus a Felice vinctus, 
Acts 25 15 de quo, cum essem Hierosolymis, adierunt me principes sacerdotum et seniores Iudaeorum postulantes adversus illum damnationem; 
Acts 25 16 ad quos respondi, quia non est consuetudo Romanis donare aliquem hominem, priusquam is, qui accusatur, praesentes habeat accusatores locumque defendendi se ab accusatione accipiat. 
Acts 25 17 Cum ergo huc convenissent, sine ulla dilatione sequenti die sedens pro tribunali iussi adduci virum; 
Acts 25 18 de quo, cum stetissent accusatores, nullam causam deferebant, de quibus ego suspicabar malis; 
Acts 25 19 quaestiones vero quasdam de sua superstitione habebant adversus eum et de quodam Iesu defuncto, quem affirmabat Paulus vivere. 
Acts 25 20 Haesitans autem ego de huiusmodi quaestione, dicebam si vellet ire Hierosolymam et ibi iudicari de istis. 
Acts 25 21 Paulo autem appellante, ut servaretur ad Augusti cognitionem, iussi servari eum, donec mittam eum ad Caesarem ”. 
Acts 25 22 Agrippa autem ad Festum: “ Volebam et ipse hominem audire! ”. “ Cras, inquit, audies eum ”.
Acts 25 23 Altera autem die, cum venisset Agrippa et Berenice cum multa ambitione, et introissent in auditorium cum tribunis et viris principalibus civitatis, et iubente Festo, adductus est Paulus. 
Acts 25 24 Et dicit Festus: “ Agrippa rex et omnes, qui simul adestis nobiscum viri, videtis hunc, de quo omnis multitudo Iudaeorum interpellavit me Hierosolymis et hic, clamantes non oportere eum vivere amplius. 
Acts 25 25 Ego vero comperi nihil dignum eum morte fecisse, ipso autem hoc appellante Augustum, iudicavi mittere. 
Acts 25 26 De quo quid certum scribam domino, non habeo; propter quod produxi eum ad vos et maxime ad te, rex Agrippa, ut, interrogatione facta, habeam quid scribam; 
Acts 25 27 sine ratione enim mihi videtur mittere vinctum et causas eius non significare ”.
Acts 26 1 Agrippa vero ad Paulum ait: “ Permittitur tibi loqui pro temetipso ”. Tunc Paulus, extenta manu, coepit rationem reddere: 
Acts 26 2 “ De omnibus, quibus accusor a Iudaeis, rex Agrippa, aestimo me beatum, apud te cum sim defensurus me hodie, 
Acts 26 3 maxime te sciente omnia, quae apud Iudaeos sunt consuetudines et quaestiones; propter quod, obsecro, patienter me audias. 
Acts 26 4 Et quidem vitam meam a iuventute, quae ab initio fuit in gente mea et in Hierosolymis, noverunt omnes Iudaei; 
Acts 26 5 praescientes me ab initio, si velint testimonium perhibere, quoniam secundum diligentissimam sectam nostrae religionis vixi pharisaeus. 
Acts 26 6 Et nunc propter spem eius, quae ad patres nostros repromissionis facta est a Deo, sto iudicio subiectus, 
Acts 26 7 in quam duodecim tribus nostrae cum perseverantia nocte ac die deservientes sperant devenire; de qua spe accusor a Iudaeis, rex! 
Acts 26 8 Quid incredibile iudicatur apud vos, si Deus mortuos suscitat?
Acts 26 9 Et ego quidem existimaveram me adversus nomen Iesu Nazareni debere multa contraria agere; 
Acts 26 10 quod et feci Hierosolymis, et multos sanctorum ego in carceribus inclusi, a principibus sacerdotum potestate accepta, et cum occiderentur, detuli sententiam; 
Acts 26 11 et per omnes synagogas frequenter puniens eos compellebam blasphemare, et abundantius insaniens in eos persequebar usque in exteras civitates.
Acts 26 12 In quibus, dum irem Damascum cum potestate et permissu principum sacerdotum, 
Acts 26 13 die media in via vidi, rex, de caelo supra splendorem solis circumfulgens me lumen et eos, qui mecum simul ibant; 
Acts 26 14 omnesque nos cum decidissemus in terram, audivi vocem loquentem mihi Hebraica lingua: “Saul, Saul, quid me persequeris? Durum est tibi contra stimulum calcitrare”. 
Acts 26 15 Ego autem dixi: “Quis es, Domine?”. Dominus autem dixit: “Ego sum Iesus, quem tu persequeris. 
Acts 26 16 Sed exsurge et sta super pedes tuos; ad hoc enim apparui tibi, ut constituam te ministrum et testem eorum, quae vidisti, et eorum, quibus apparebo tibi, 
Acts 26 17 eripiens te de populo et de gentibus, in quas ego mitto te 
Acts 26 18 aperire oculos eorum, ut convertantur a tenebris ad lucem et de potestate Satanae ad Deum, ut accipiant remissionem peccatorum et sortem inter sanctificatos per fidem, quae est in me”.
Acts 26 19 Unde, rex Agrippa, non fui incredulus caelestis visionis, 
Acts 26 20 sed his, qui sunt Damasci primum et Hierosolymis, et in omnem regionem Iudaeae et gentibus annuntiabam, ut paenitentiam agerent et converterentur ad Deum digna paenitentiae opera facientes. 
Acts 26 21 Hac ex causa me Iudaei, cum essem in templo comprehensum, tentabant interficere. 
Acts 26 22 Auxilium igitur assecutus a Deo usque in hodiernum diem sto testificans minori atque maiori, nihil extra dicens quam ea, quae Prophetae sunt locuti futura esse et Moyses: 
Acts 26 23 si passibilis Christus, si primus ex resurrectione mortuorum lumen annuntiaturus est populo et gentibus ”.
Acts 26 24 Sic autem eo rationem reddente, Festus magna voce dixit: “ Insanis, Paule; multae te litterae ad insaniam convertunt! ”. 
Acts 26 25 At Paulus: “ Non insanio, inquit, optime Feste, sed veritatis et sobrietatis verba eloquor. 
Acts 26 26 Scit enim de his rex, ad quem et audenter loquor; latere enim eum nihil horum arbitror, neque enim in angulo hoc gestum est. 
Acts 26 27 Credis, rex Agrippa, Prophetis? Scio quia credis ”. 
Acts 26 28 Agrippa autem ad Paulum: “ In modico suades me Christianum fieri! ”. 
Acts 26 29 Et Paulus: “ Optarem apud Deum et in modico et in magno non tantum te sed et omnes hos, qui audiunt me hodie, fieri tales, qualis et ego sum, exceptis vinculis his! ”.
Acts 26 30 Et exsurrexit rex et praeses et Berenice et qui assidebant eis; 
Acts 26 31 et cum secessissent, loquebantur ad invicem dicentes: “ Nihil morte aut vinculis dignum quid facit homo iste ”. 
Acts 26 32 Agrippa autem Festo dixit: “ Dimitti poterat homo hic, si non appellasset Caesarem ”.
Acts 27 1 Ut autem iudicatum est na vigare nos in Italiam, tradiderunt et Paulum et quosdam alios vinctos centurioni nomine Iulio, cohortis Augustae. 
Acts 27 2 Ascendentes autem navem Hadramyttenam, incipientem navigare circa Asiae loca, sustulimus, perseverante nobiscum Aristarcho Macedone Thessalonicensi; 
Acts 27 3 sequenti autem die, devenimus Sidonem, et humane tractans Iulius Paulum permisit ad amicos ire et curam sui agere. 
Acts 27 4 Et inde cum sustulissemus, subnavigavimus Cypro, propterea quod essent venti contrarii; 
Acts 27 5 et pelagus Ciliciae et Pamphyliae navigantes venimus Myram, quae est Lyciae. 
Acts 27 6 Et ibi inveniens centurio navem Alexandrinam navigantem in Italiam transposuit nos in eam. 
Acts 27 7 Et cum multis diebus tarde navigaremus et vix devenissemus contra Cnidum, prohibente nos vento, subnavigavimus Cretae secundum Salmonem; 
Acts 27 8 et vix iuxta eam navigantes venimus in locum quendam, qui vocatur Boni Portus, cui iuxta erat civitas Lasaea. 
Acts 27 9 Multo autem tempore peracto, et cum iam non esset tuta navigatio, eo quod et ieiunium iam praeterisset, monebat Paulus 
Acts 27 10 dicens eis: “ Viri, video quoniam cum iniuria et multo damno non solum oneris et navis sed etiam animarum nostrarum incipit esse navigatio ”. 
Acts 27 11 Centurio autem gubernatori et nauclero magis credebat quam his, quae a Paulo dicebantur. 
Acts 27 12 Et cum aptus portus non esset ad hiemandum, plurimi statuerunt consilium enavigare inde, si quo modo possent devenientes Phoenicen hiemare, portum Cretae respicientem ad africum et ad caurum.
Acts 27 13 Aspirante autem austro, aestimantes propositum se tenere, cum sustulissent, propius legebant Cretam. 
Acts 27 14 Non post multum autem misit se contra ipsam ventus typhonicus, qui vocatur euroaquilo; 
Acts 27 15 cumque arrepta esset navis et non posset conari in ventum, data nave flatibus, ferebamur. 
Acts 27 16 Insulam autem quandam decurrentes, quae vocatur Cauda, potuimus vix obtinere scapham, 
Acts 27 17 qua sublata, adiutoriis utebantur accingentes navem; et timentes, ne in Syrtim inciderent, submisso vase, sic ferebantur. 
Acts 27 18 Valide autem nobis tempestate iactatis, sequenti die iactum fecerunt 
Acts 27 19 et tertia die suis manibus armamenta navis proiecerunt. 
Acts 27 20 Neque sole autem neque sideribus apparentibus per plures dies, et tempestate non exigua imminente, iam auferebatur spes omnis salutis nostrae.
Acts 27 21 Et cum multa ieiunatio fuisset, tunc stans Paulus in medio eorum dixit: “ Oportebat quidem, o viri, audito me, non tollere a Creta lucrique facere iniuriam hanc et iacturam. 
Acts 27 22 Et nunc suadeo vobis bono animo esse, nulla enim amissio animae erit ex vobis praeterquam navis; 
Acts 27 23 astitit enim mihi hac nocte angelus Dei, cuius sum ego, cui et deservio, 
Acts 27 24 dicens: “Ne timeas, Paule; Caesari te oportet assistere, et ecce donavit tibi Deus omnes, qui navigant tecum”. 
Acts 27 25 Propter quod bono animo estote, viri; credo enim Deo, quia sic erit, quemadmodum dictum est mihi. 
Acts 27 26 In insulam autem quandam oportet nos incidere ”. 
Acts 27 27 Sed posteaquam quarta decima nox supervenit, cum ferremur in Hadria, circa mediam noctem suspicabantur nautae apparere sibi aliquam regionem. 
Acts 27 28 Qui submittentes bolidem invenerunt passus viginti; et pusillum inde separati et rursum submittentes invenerunt passus quindecim; 
Acts 27 29 timentes autem, ne in aspera loca incideremus, de puppi mittentes ancoras quattuor optabant diem fieri. 
Acts 27 30 Nautis vero quaerentibus fugere de navi, cum demisissent scapham in mare sub obtentu, quasi a prora inciperent ancoras extendere, 
Acts 27 31 dixit Paulus centurioni et militibus: “ Nisi hi in navi manserint, vos salvi fieri non potestis ”. 
Acts 27 32 Tunc absciderunt milites funes scaphae et passi sunt eam excidere.
Acts 27 33 Donec autem lux inciperet fieri, rogabat Paulus omnes sumere cibum dicens: “ Quarta decima hodie die exspectantes ieiuni permanetis nihil accipientes; 
Acts 27 34 propter quod rogo vos accipere cibum, hoc enim pro salute vestra est, quia nullius vestrum capillus de capite peribit ”. 
Acts 27 35 Et cum haec dixisset et sumpsisset panem, gratias egit Deo in conspectu omnium et, cum fregisset, coepit manducare. 
Acts 27 36 Animaequiores autem facti omnes et ipsi assumpserunt cibum. 
Acts 27 37 Eramus vero universae animae in navi ducentae septuaginta sex. 
Acts 27 38 Et satiati cibo alleviabant navem iactantes triticum in mare.
Acts 27 39 Cum autem dies factus esset, terram non agnoscebant; sinum vero quendam considerabant habentem litus, in quem cogitabant, si possent, eicere navem. 
Acts 27 40 Et cum ancoras abstulissent, committebant mari simul laxantes iuncturas gubernaculorum et, levato artemone, secundum flatum aurae tendebant ad litus. 
Acts 27 41 Et cum incidissent in locum dithalassum, impegerunt navem; et prora quidem fixa manebat immobilis, puppis vero solvebatur a vi fluctuum. 
Acts 27 42 Militum autem consilium fuit, ut custodias occiderent, ne quis, cum enatasset, effugeret; 
Acts 27 43 centurio autem volens servare Paulum prohibuit eos a consilio iussitque eos, qui possent natare, mittere se primos et ad terram exire 
Acts 27 44 et ceteros, quosdam in tabulis, quosdam vero super ea, quae de navi essent; et sic factum est ut omnes evaderent ad terram.
Acts 28 1 Et cum evasissemus, tunc cognovimus quia Melita in sula vocatur. 
Acts 28 2 Barbari vero praestabant non modicam humanitatem nobis; accensa enim pyra, suscipiebant nos omnes propter imbrem, qui imminebat, et frigus. 
Acts 28 3 Cum congregasset autem Paulus sarmentorum aliquantam multitudinem et imposuisset super ignem, vipera, a calore cum processisset, invasit manum eius. 
Acts 28 4 Ut vero viderunt barbari pendentem bestiam de manu eius, ad invicem dicebant: “ Utique homicida est homo hic, qui cum evaserit de mari, Ultio non permisit vivere ”.
Acts 28 5 Et ille quidem excutiens bestiam in ignem, nihil mali passus est; 
Acts 28 6 at illi exspectabant eum in tumorem convertendum aut subito casurum et mori. Diu autem illis exspectantibus et videntibus nihil mali in eo fieri, convertentes se dicebant eum esse deum.
Acts 28 7 In locis autem illis erant praedia principis insulae nomine Publii, qui nos suscipiens triduo benigne hospitio recepit. 
Acts 28 8 Contigit autem patrem Publii febribus et dysenteria vexatum iacere, ad quem Paulus intravit et, cum orasset et imposuisset ei manus, sanavit eum. 
Acts 28 9 Quo facto, et ceteri, qui in insula habebant infirmitates, accedebant et curabantur; 
Acts 28 10 qui etiam multis honoribus nos honoraverunt et navigantibus imposuerunt, quae necessaria erant.
Acts 28 11 Post menses autem tres, navigavimus in navi Alexandrina, quae in insula hiemaverat, cui erat insigne Castorum. 
Acts 28 12 Et cum venissemus Syracusam, mansimus ibi triduo; 
Acts 28 13 inde solventes devenimus Rhegium. Et post unum diem, superveniente austro, secunda die venimus Puteolos, 
Acts 28 14 ubi, inventis fratribus, rogati sumus manere apud eos dies septem; et sic venimus Romam. 
Acts 28 15 Et inde cum audissent de nobis fratres, occurrerunt nobis usque ad Appii Forum et Tres Tabernas; quos cum vidisset Paulus, gratias agens Deo, accepit fiduciam.
Acts 28 16 Cum introissemus autem Romam, permissum est Paulo manere sibimet cum custodiente se milite. 
Acts 28 17 Factum est autem, ut post tertium diem convocaret primos Iudaeorum; cumque convenissent dicebat eis: “ Ego, viri fratres, nihil adversus plebem faciens aut mores paternos, vinctus ab Hierosolymis traditus sum in manus Romanorum, 
Acts 28 18 qui cum interrogationem de me habuissent, volebant dimittere, eo quod nulla causa esset mortis in me; 
Acts 28 19 contradicentibus autem Iudaeis, coactus sum appellare Caesarem, non quasi gentem meam habens aliquid accusare. 
Acts 28 20 Propter hanc igitur causam rogavi vos videre et alloqui; propter spem enim Israel catena hac circumdatus sum ”. 
Acts 28 21 At illi dixerunt ad eum: “ Nos neque litteras accepimus de te a Iudaea, neque adveniens aliquis fratrum nuntiavit aut locutus est quid de te malum. 
Acts 28 22 Rogamus autem a te audire quae sentis; nam de secta hac notum est nobis quia ubique ei contradicitur ”.
Acts 28 23 Cum constituissent autem illi diem, venerunt ad eum in hospitium plures, quibus exponebat testificans regnum Dei suadensque eos de Iesu ex Lege Moysis et Prophetis a mane usque ad vesperam. 
Acts 28 24 Et quidam credebant his, quae dicebantur, quidam vero non credebant; 
Acts 28 25 cumque invicem non essent consentientes, discedebant, dicente Paulo unum verbum: “ Bene Spiritus Sanctus locutus est per Isaiam prophetam ad patres vestros 
Acts 28 26 dicens: “Vade ad populum istum et dic: Auditu audietis et non intellegetis, et videntes videbitis et non perspicietis.
Acts 28 27 Incrassatum est enim cor populi huius, et auribus graviter audierunt et oculos suos compresserunt, ne forte videant oculis et auribus audiant et corde intellegant et convertantur, et sanabo illos”.
Acts 28 28 Notum ergo sit vobis quoniam gentibus missum est hoc salutare Dei; ipsi et audient! ”. 
Acts 28 29 
Acts 28 30 Mansit autem biennio toto in suo conducto; et suscipiebat omnes, qui ingrediebantur ad eum, 
Acts 28 31 praedicans regnum Dei et docens quae sunt de Domino Iesu Christo cum omni fiducia sine prohibitione.
Romans 1 1 Paulus servus Christi Iesu, vo catus apostolus, segregatus in evangelium Dei, 
Romans 1 2 quod ante promiserat per prophetas suos in Scripturis sanctis 
Romans 1 3 de Filio suo, qui factus est ex semine David secundum carnem, 
Romans 1 4 qui constitutus est Filius Dei in virtute secundum Spiritum sanctificationis ex resurrectione mortuorum, Iesu Christo Domino nostro, 
Romans 1 5 per quem accepimus gratiam et apostolatum ad oboeditionem fidei in omnibus gentibus pro nomine eius, 
Romans 1 6 in quibus estis et vos vocati Iesu Christi, 
Romans 1 7 omnibus, qui sunt Romae dilectis Dei, vocatis sanctis: gratia vobis et pax a Deo Patre nostro et Domino Iesu Christo.
Romans 1 8 Primum quidem gratias ago Deo meo per Iesum Christum pro omnibus vobis, quia fides vestra annuntiatur in universo mundo; 
Romans 1 9 testis enim mihi est Deus, cui servio in spiritu meo in evangelio Filii eius, quomodo sine intermissione memoriam vestri faciam 
Romans 1 10 semper in orationibus meis obsecrans, si quo modo tandem aliquando prosperum iter habeam in voluntate Dei veniendi ad vos. 
Romans 1 11 Desidero enim videre vos, ut aliquid impertiar gratiae vobis spiritalis ad confirmandos vos, 
Romans 1 12 id est una vobiscum consolari per eam, quae invicem est, fidem vestram atque meam. 
Romans 1 13 Nolo autem vos ignorare, fratres, quia saepe proposui venire ad vos et prohibitus sum usque adhuc, ut aliquem fructum habeam et in vobis, sicut et in ceteris gentibus. 
Romans 1 14 Graecis ac barbaris, sapientibus et insipientibus debitor sum. 
Romans 1 15 Itaque, quod in me est, promptus sum et vobis, qui Romae estis, evangelizare.
Romans 1 16 Non enim erubesco evangelium: virtus enim Dei est in salutem omni credenti, Iudaeo primum et Graeco. 
Romans 1 17 Iustitia enim Dei in eo revelatur ex fide in fidem, sicut scriptum est: “ Iustus autem ex fide vivet ”.
Romans 1 18 Revelatur enim ira Dei de caelo super omnem impietatem et iniustitiam hominum, qui veritatem in iniustitia detinent, 
Romans 1 19 quia, quod noscibile est Dei, manifestum est in illis; Deus enim illis manifestavit. 
Romans 1 20 Invisibilia enim ipsius a creatura mundi per ea, quae facta sunt, intellecta conspiciuntur, sempiterna eius et virtus et divinitas, ut sint inexcusabiles; 
Romans 1 21 quia, cum cognovissent Deum, non sicut Deum glorificaverunt aut gratias egerunt, sed evanuerunt in cogitationibus suis, et obscuratum est insipiens cor eorum. 
Romans 1 22 Dicentes se esse sapientes, stulti facti sunt, 
Romans 1 23 et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium.
Romans 1 24 Propter quod tradidit illos Deus in concupiscentiis cordis eorum in immunditiam, ut ignominia afficiant corpora sua in semetipsis, 
Romans 1 25 qui commutaverunt veritatem Dei in mendacio et coluerunt et servierunt creaturae potius quam Creatori, qui est benedictus in saecula. Amen.
Romans 1 26 Propterea tradidit illos Deus in passiones ignominiae. Nam et feminae eorum immutaverunt naturalem usum in eum, qui est contra naturam; 
Romans 1 27 similiter et masculi, relicto naturali usu feminae, exarserunt in desideriis suis in invicem, masculi in masculos turpitudinem operantes et mercedem, quam oportuit, erroris sui in semetipsis recipientes. 
Romans 1 28 Et sicut non probaverunt Deum habere in notitia, tradidit eos Deus in reprobum sensum, ut faciant, quae non conveniunt, 
Romans 1 29 repletos omni iniquitate, malitia, avaritia, nequitia, plenos invidia, homicidio, contentione, dolo, malignitate, susurrones, 
Romans 1 30 detractores, Deo odibiles, contumeliosos, superbos, elatos, inventores malorum, parentibus non oboedientes, 
Romans 1 31 insipientes, incompositos, sine affectione, sine misericordia. 
Romans 1 32 Qui cum iudicium Dei cognovissent, quoniam qui talia agunt, digni sunt morte, non solum ea faciunt, sed et consentiunt facientibus.
Romans 2 1 Propter quod inexcusabilis es, o homo omnis, qui iudicas. In quo enim iudicas alterum, teipsum condemnas; eadem enim agis, qui iudicas. 
Romans 2 2 Scimus enim quoniam iudicium Dei est secundum veritatem in eos, qui talia agunt. 
Romans 2 3 Existimas autem hoc, o homo, qui iudicas eos, qui talia agunt, et facis ea, quia tu effugies iudicium Dei? 
Romans 2 4 An divitias benignitatis eius et patientiae et longanimitatis contemnis, ignorans quoniam benignitas Dei ad paenitentiam te adducit? 
Romans 2 5 Secundum duritiam autem tuam et impaenitens cor thesaurizas tibi iram in die irae et revelationis iusti iudicii Dei, 
Romans 2 6 qui reddet unicuique secundum opera eius: 
Romans 2 7 his quidem, qui secundum patientiam boni operis gloriam et honorem et incorruptionem quaerunt, vitam aeternam; 
Romans 2 8 his autem, qui ex contentione et non oboediunt veritati, oboediunt autem iniquitati, ira et indignatio. 
Romans 2 9 Tribulatio et angustia in omnem animam hominis operantis malum, Iudaei primum et Graeci; 
Romans 2 10 gloria autem et honor et pax omni operanti bonum, Iudaeo primum et Graeco. 
Romans 2 11 Non est enim personarum acceptio apud Deum!
Romans 2 12 Quicumque enim sine lege peccaverunt, sine lege et peribunt; et, quicumque in lege peccaverunt, per legem iudicabuntur. 
Romans 2 13 Non enim auditores legis iusti sunt apud Deum, sed factores legis iustificabuntur. 
Romans 2 14 Cum enim gentes, quae legem non habent, naturaliter, quae legis sunt, faciunt, eiusmodi legem non habentes ipsi sibi sunt lex; 
Romans 2 15 qui ostendunt opus legis scriptum in cordibus suis, testimonium simul reddente illis conscientia ipsorum, et inter se invicem cogitationibus accusantibus aut etiam defendentibus, 
Romans 2 16 in die, cum iudicabit Deus occulta hominum secundum evangelium meum per Christum Iesum. 
Romans 2 17 Si autem tu Iudaeus cognominaris et requiescis in lege et gloriaris in Deo, 
Romans 2 18 et nosti Voluntatem et discernis potiora instructus per legem, 
Romans 2 19 et confidis teipsum ducem esse caecorum, lumen eorum, qui in tenebris sunt, 
Romans 2 20 eruditorem insipientium, magistrum infantium, habentem formam scientiae et veritatis in lege. 
Romans 2 21 Qui ergo alium doces, teipsum non doces? Qui praedicas non furandum, furaris? 
Romans 2 22 Qui dicis non moechandum, moecharis? Qui abominaris idola, templa spolias? 
Romans 2 23 Qui in lege gloriaris, per praevaricationem legis Deum inhonoras? 
Romans 2 24 “ Nomen enim Dei propter vos blasphematur inter gentes ”, sicut scriptum est.
Romans 2 25 Circumcisio quidem prodest, si legem observes; si autem praevaricator legis sis, circumcisio tua praeputium facta est. 
Romans 2 26 Si igitur praeputium iustitias legis custodiat, nonne praeputium illius in circumcisionem reputabitur? 
Romans 2 27 Et iudicabit, quod ex natura est praeputium legem consummans, te, qui per litteram et circumcisionem praevaricator legis es. 
Romans 2 28 Non enim qui manifesto Iudaeus est, neque quae manifesto in carne circumcisio, 
Romans 2 29 sed qui in abscondito Iudaeus est, et circumcisio cordis in spiritu non littera, cuius laus non ex hominibus sed ex Deo est.
Romans 3 1 Quid ergo amplius est Iudaeo, aut quae utilitas circumcisionis?
Romans 3 2 Multum per omnem modum. Primum quidem, quia credita sunt illis eloquia Dei.
Romans 3 3 Quid enim, si quidam non crediderunt? Numquid incredulitas illorum fidem Dei evacuabit?
Romans 3 4 Absit! Exstet autem Deus verax, omnis autem homo mendax, sicut scriptum est: “ Ut iustificeris in sermonibus tuis et vincas cum iudicaris ”.
Romans 3 5 Si autem iniustitia nostra iustitiam Dei commendat, quid dicemus? Numquid iniustus Deus, qui infert iram? Secundum hominem dico.
Romans 3 6 Absit! Alioquin quomodo iudicabit Deus mundum?
Romans 3 7 Si enim veritas Dei in meo mendacio abundavit in gloriam ipsius, quid adhuc et ego tamquam peccator iudicor? 
Romans 3 8 Et non, sicut blasphemamur, et sicut aiunt quidam nos dicere: “ Faciamus mala, ut veniant bona ”? Quorum damnatio iusta est. 
Romans 3 9 Quid igitur? Praecellimus eos? Nequaquam! Antea enim causati sumus Iudaeos et Graecos omnes sub peccato esse, 
Romans 3 10 sicut scriptum est: “ Non est iustus quisquam,
Romans 3 11 non est intellegens, non est requirens Deum.
Romans 3 12 Omnes declinaverunt, simul inutiles facti sunt; non est qui faciat bonum, non est usque ad unum.
Romans 3 13 Sepulcrum patens est guttur eorum, linguis suis dolose agebant, venenum aspidum sub labiis eorum,
Romans 3 14 quorum os maledictione et amaritudine plenum est;
Romans 3 15 veloces pedes eorum ad effundendum sanguinem,
Romans 3 16 contritio et infelicitas in viis eorum,
Romans 3 17 et viam pacis non cognoverunt.
Romans 3 18 Non est timor Dei ante oculos eorum ”.
Romans 3 19 Scimus autem quoniam, quaecumque lex loquitur, his, qui in lege sunt, loquitur, ut omne os obstruatur, et obnoxius fiat omnis mundus Deo; 
Romans 3 20 quia ex operibus legis non iustificabitur omnis caro coram illo, per legem enim cognitio peccati.
Romans 3 21 Nunc autem sine lege iustitia Dei manifestata est, testificata a Lege et Prophetis, 
Romans 3 22 iustitia autem Dei per fidem Iesu Christi, in omnes, qui credunt. Non enim est distinctio: 
Romans 3 23 omnes enim peccaverunt et egent gloria Dei, 
Romans 3 24 iustificati gratis per gratiam ipsius per redemptionem, quae est in Christo Iesu; 
Romans 3 25 quem proposuit Deus propitiatorium per fidem in sanguine ipsius ad ostensionem iustitiae suae, cum praetermisisset praecedentia delicta 
Romans 3 26 in sustentatione Dei, ad ostensionem iustitiae eius in hoc tempore, ut sit ipse iustus et iustificans eum, qui ex fide est Iesu.
Romans 3 27 Ubi est ergo gloriatio? Exclusa est. Per quam legem? Operum? Non, sed per legem fidei. 
Romans 3 28 Arbitramur enim iustificari hominem per fidem sine operibus legis. 
Romans 3 29 An Iudaeorum Deus tantum? Nonne et gentium? Immo et gentium, 
Romans 3 30 quoniam quidem unus Deus, qui iustificabit circumcisionem ex fide et praeputium per fidem. 
Romans 3 31 Legem ergo destruimus per fidem? Absit, sed legem statuimus.
Romans 4 1 Quid ergo dicemus invenisse Abraham progenitorem no strum secundum carnem? 
Romans 4 2 Si enim Abraham ex operibus iustificatus est, habet gloriam sed non apud Deum. 
Romans 4 3 Quid enim Scriptura dicit? “ Credidit autem Abraham Deo, et reputatum est illi ad iustitiam ”.
Romans 4 4 Ei autem, qui operatur, merces non reputatur secundum gratiam sed secundum debitum; 
Romans 4 5 ei vero, qui non operatur, sed credit in eum, qui iustificat impium, reputatur fides eius ad iustitiam, 
Romans 4 6 sicut et David dicit beatitudinem hominis, cui Deus reputat iustitiam sine operibus:
Romans 4 7 “ Beati, quorum remissae sunt iniquitates, et quorum tecta sunt peccata.
Romans 4 8 Beatus vir, cui non imputabit Dominus peccatum ”.
Romans 4 9 Beatitudo ergo haec in circumcisione an etiam in praeputio? Dicimus enim: “ Reputata est Abrahae fides ad iustitiam ”. 
Romans 4 10 Quomodo ergo reputata est? In circumcisione an in praeputio? Non in circumcisione sed in praeputio: 
Romans 4 11 et signum accepit circumcisionis, signaculum iustitiae fidei, quae fuit in praeputio, ut esset pater omnium credentium per praeputium, ut reputetur illis iustitia, 
Romans 4 12 et pater circumcisionis his non tantum, qui ex circumcisione sunt, sed et qui sectantur vestigia eius, quae fuit in praeputio, fidei patris nostri Abrahae.
Romans 4 13 Non enim per legem promissio Abrahae aut semini eius, ut heres esset mundi, sed per iustitiam fidei; 
Romans 4 14 si enim qui ex lege heredes sunt, exinanita est fides, et abolita est promissio. 
Romans 4 15 Lex enim iram operatur; ubi autem non est lex, nec praevaricatio. 
Romans 4 16 Ideo ex fide, ut secundum gratiam, ut firma sit promissio omni semini, non ei, qui ex lege est solum, sed et ei, qui ex fide est Abrahae — qui est pater omnium nostrum, 
Romans 4 17 sicut scriptum est: “ Patrem multarum gentium posui te ” C, ante Deum, cui credidit, qui vivificat mortuos et vocat ea, quae non sunt, quasi sint; 
Romans 4 18 qui contra spem in spe credidit, ut fieret pater multarum gentium, secundum quod dictum est: “ Sic erit semen tuum ”. 
Romans 4 19 Et non infirmatus fide consideravit corpus suum iam emortuum, cum fere centum annorum esset, et emortuam vulvam Sarae; 
Romans 4 20 in repromissione autem Dei non haesitavit diffidentia, sed confortatus est fide, dans gloriam Deo, 
Romans 4 21 et plenissime sciens quia, quod promisit, potens est et facere. 
Romans 4 22 Ideo et reputatum est illi ad iustitiam.
Romans 4 23 Non est autem scriptum tantum propter ipsum: reputatum est illi, 
Romans 4 24 sed et propter nos, quibus reputabitur, credentibus in eum, qui suscitavit Iesum Dominum nostrum a mortuis, 
Romans 4 25 qui traditus est propter delicta nostra et suscitatus est propter iustificationem nostram.
Romans 5 1 Iustificati igitur ex fide, pacem habemus ad Deum per Domi num nostrum Iesum Christum, 
Romans 5 2 per quem et accessum habemus fide in gratiam istam, in qua stamus et gloriamur in spe gloriae Dei. 
Romans 5 3 Non solum autem, sed et gloriamur in tribulationibus, scientes quod tribulatio patientiam operatur, 
Romans 5 4 patientia autem probationem, probatio vero spem; 
Romans 5 5 spes autem non confundit, quia caritas Dei diffusa est in cordibus nostris per Spiritum Sanctum, qui datus est nobis.
Romans 5 6 Adhuc enim Christus, cum adhuc infirmi essemus, secundum tempus pro impiis mortuus est. 
Romans 5 7 Vix enim pro iusto quis moritur; nam pro bono forsitan quis et audeat mori. 
Romans 5 8 Commendat autem suam caritatem Deus in nos, quoniam, cum adhuc peccatores essemus, Christus pro nobis mortuus est. 
Romans 5 9 Multo igitur magis iustificati nunc in sanguine ipsius, salvi erimus ab ira per ipsum! 
Romans 5 10 Si enim, cum inimici essemus, reconciliati sumus Deo per mortem Filii eius, multo magis reconciliati salvi erimus in vita ipsius; 
Romans 5 11 non solum autem, sed et gloriamur in Deo per Dominum nostrum Iesum Christum, per quem nunc reconciliationem accepimus.
Romans 5 12 Propterea, sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, eo quod omnes peccaverunt. 
Romans 5 13 Usque ad legem enim peccatum erat in mundo; peccatum autem non imputatur, cum lex non est, 
Romans 5 14 sed regnavit mors ab Adam usque ad Moysen etiam in eos, qui non peccaverunt in similitudine praevaricationis Adae, qui est figura futuri.
Romans 5 15 Sed non sicut delictum, ita et donum; si enim unius delicto multi mortui sunt, multo magis gratia Dei et donum in gratia unius hominis Iesu Christi in multos abundavit. 
Romans 5 16 Et non sicut per unum, qui peccavit, ita et donum; nam iudicium ex uno in condemnationem, gratia autem ex multis delictis in iustificationem. 
Romans 5 17 Si enim unius delicto mors regnavit per unum, multo magis, qui abundantiam gratiae et donationis iustitiae accipiunt, in vita regnabunt per unum Iesum Christum.
Romans 5 18 Igitur sicut per unius delictum in omnes homines in condemnationem, sic et per unius iustitiam in omnes homines in iustificationem vitae; 
Romans 5 19 sicut enim per inoboedientiam unius hominis peccatores constituti sunt multi, ita et per unius oboeditionem iusti constituentur multi.
Romans 5 20 Lex autem subintravit, ut abundaret delictum; ubi autem abundavit peccatum, superabundavit gratia, 
Romans 5 21 ut sicut regnavit peccatum in morte, ita et gratia regnet per iustitiam in vitam aeternam per Iesum Christum Dominum nostrum.
Romans 6 1 Quid ergo dicemus? Perma nebimus in peccato, ut gratia abundet?
Romans 6 2 Absit! Qui enim mortui sumus peccato, quomodo adhuc vivemus in illo? 
Romans 6 3 An ignoratis quia, quicumque baptizati sumus in Christum Iesum, in mortem ipsius baptizati sumus? 
Romans 6 4 Consepulti ergo sumus cum illo per baptismum in mortem, ut quemadmodum suscitatus est Christus a mortuis per gloriam Patris, ita et nos in novitate vitae ambulemus. 
Romans 6 5 Si enim complantati facti sumus similitudini mortis eius, sed et resurrectionis erimus; 
Romans 6 6 hoc scientes quia vetus homo noster simul crucifixus est, ut destruatur corpus peccati, ut ultra non serviamus peccato. 
Romans 6 7 Qui enim mortuus est, iustificatus est a peccato.
Romans 6 8 Si autem mortui sumus cum Christo, credimus quia simul etiam vivemus cum eo; 
Romans 6 9 scientes quod Christus suscitatus ex mortuis iam non moritur, mors illi ultra non dominatur. 
Romans 6 10 Quod enim mortuus est, peccato mortuus est semel; quod autem vivit, vivit Deo. 
Romans 6 11 Ita et vos existimate vos mortuos quidem esse peccato, viventes autem Deo in Christo Iesu.
Romans 6 12 Non ergo regnet peccatum in vestro mortali corpore, ut oboediatis concupiscentiis eius, 
Romans 6 13 neque exhibeatis membra vestra arma iniustitiae peccato, sed exhibete vos Deo tamquam ex mortuis viventes et membra vestra arma iustitiae Deo. 
Romans 6 14 Peccatum enim vobis non dominabitur; non enim sub lege estis sed sub gratia.
Romans 6 15 Quid ergo? Peccabimus, quoniam non sumus sub lege sed sub gratia? Absit! 
Romans 6 16 Nescitis quoniam, cui exhibetis vos servos ad oboedientiam, servi estis eius, cui oboeditis, sive peccati ad mortem, sive oboeditionis ad iustitiam? 
Romans 6 17 Gratias autem Deo quod fuistis servi peccati, oboedistis autem ex corde in eam formam doctrinae, in quam traditi estis, 
Romans 6 18 liberati autem a peccato servi facti estis iustitiae.
Romans 6 19 Humanum dico propter infirmitatem carnis vestrae. Sicut enim exhibuistis membra vestra servientia immunditiae et iniquitati ad iniquitatem, ita nunc exhibete membra vestra servientia iustitiae ad sanctificationem. 
Romans 6 20 Cum enim servi essetis peccati, liberi eratis iustitiae. 
Romans 6 21 Quem ergo fructum habebatis tunc, in quibus nunc erubescitis? Nam finis illorum mors! 
Romans 6 22 Nunc vero liberati a peccato, servi autem facti Deo, habetis fructum vestrum in sanctificationem, finem vero vitam aeternam! 
Romans 6 23 Stipendia enim peccati mors, donum autem Dei vita aeterna in Christo Iesu Domino nostro.
Romans 7 1 An ignoratis, fratres — scienti bus enim legem loquor — quia lex in homine dominatur, quanto tempore vivit? 
Romans 7 2 Nam quae sub viro est mulier, viventi viro alligata est lege; si autem mortuus fuerit vir, soluta est a lege viri. 
Romans 7 3 Igitur, vivente viro, vocabitur adultera, si fuerit alterius viri; si autem mortuus fuerit vir, libera est a lege, ut non sit adultera, si fuerit alterius viri. 
Romans 7 4 Itaque, fratres mei, et vos mortificati estis legi per corpus Christi, ut sitis alterius, eius qui ex mortuis suscitatus est, ut fructificaremus Deo. 
Romans 7 5 Cum enim essemus in carne, passiones peccatorum, quae per legem sunt, operabantur in membris nostris, ut fructificarent morti; 
Romans 7 6 nunc autem soluti sumus a lege, mortui ei, in qua detinebamur, ita ut serviamus in novitate Spiritus et non in vetustate litterae.
Romans 7 7 Quid ergo dicemus? Lex peccatum est? Absit! Sed peccatum non cognovi, nisi per legem; nam concupiscentiam nescirem, nisi lex diceret: “ Non concupisces ”. 
Romans 7 8 Occasione autem accepta, peccatum per mandatum operatum est in me omnem concupiscentiam; sine lege enim peccatum mortuum erat. 
Romans 7 9 Ego autem vivebam sine lege aliquando; sed, cum venisset mandatum, peccatum revixit, 
Romans 7 10 ego autem mortuus sum; et inventum est mihi mandatum, quod erat ad vitam, hoc esse ad mortem; 
Romans 7 11 nam peccatum, occasione accepta, per mandatum seduxit me et per illud occidit. 
Romans 7 12 Itaque lex quidem sancta, et mandatum sanctum et iustum et bonum. 
Romans 7 13 Quod ergo bonum est, mihi factum est mors? Absit! Sed peccatum, ut appareat peccatum, per bonum mihi operatum est mortem; ut fiat supra modum peccans peccatum per mandatum.
Romans 7 14 Scimus enim quod lex spiritalis est; ego autem carnalis sum, venumdatus sub peccato. 
Romans 7 15 Quod enim operor, non intellego; non enim, quod volo, hoc ago, sed quod odi, illud facio. 
Romans 7 16 Si autem, quod nolo, illud facio, consentio legi quoniam bona. 
Romans 7 17 Nunc autem iam non ego operor illud, sed, quod habitat in me, peccatum. 
Romans 7 18 Scio enim quia non habitat in me, hoc est in carne mea, bonum; nam velle adiacet mihi, operari autem bonum, non! 
Romans 7 19 Non enim, quod volo bonum, facio, sed, quod nolo malum, hoc ago. 
Romans 7 20 Si autem, quod nolo, illud facio, iam non ego operor illud, sed, quod habitat in me, peccatum. 
Romans 7 21 Invenio igitur hanc legem volenti mihi facere bonum, quoniam mihi malum adiacet. 
Romans 7 22 Condelector enim legi Dei secundum interiorem hominem; 
Romans 7 23 video autem aliam legem in membris meis repugnantem legi mentis meae et captivantem me in lege peccati, quae est in membris meis.
Romans 7 24 Infelix ego homo! Quis me liberabit de corpore mortis huius? 
Romans 7 25 Gratias autem Deo per Iesum Christum Dominum nostrum! Igitur ego ipse mente servio legi Dei, carne autem legi peccati.
Romans 8 1 Nihil ergo nunc damnationis est his, qui sunt in Christo Iesu; 
Romans 8 2 lex enim Spiritus vitae in Christo Iesu liberavit te a lege peccati et mortis. 
Romans 8 3 Nam, quod impossibile erat legi, in quo infirmabatur per carnem, Deus Filium suum mittens in similitudine carnis peccati et pro peccato, damnavit peccatum in carne, 
Romans 8 4 ut iustitia legis impleretur in nobis, qui non secundum carnem ambulamus sed secundum Spiritum.
Romans 8 5 Qui enim secundum carnem sunt, quae carnis sunt, sapiunt; qui vero secundum Spiritum, quae sunt Spiritus. 
Romans 8 6 Nam sapientia carnis mors, sapientia autem Spiritus vita et pax; 
Romans 8 7 quoniam sapientia carnis inimicitia est in Deum, legi enim Dei non subicitur nec enim potest. 
Romans 8 8 Qui autem in carne sunt, Deo placere non possunt.
Romans 8 9 Vos autem in carne non estis sed in Spiritu, si tamen Spiritus Dei habitat in vobis. Si quis autem Spiritum Christi non habet, hic non est eius. 
Romans 8 10 Si autem Christus in vobis est, corpus quidem mortuum est propter peccatum, Spiritus vero vita propter iustitiam. 
Romans 8 11 Quod si Spiritus eius, qui suscitavit Iesum a mortuis, habitat in vobis, qui suscitavit Christum a mortuis vivificabit et mortalia corpora vestra per inhabitantem Spiritum suum in vobis.
Romans 8 12 Ergo, fratres, debitores sumus non carni, ut secundum carnem vivamus. 
Romans 8 13 Si enim secundum carnem vixeritis, moriemini; si autem Spiritu opera corporis mortificatis, vivetis. 
Romans 8 14 Quicumque enim Spiritu Dei aguntur, hi filii Dei sunt. 
Romans 8 15 Non enim accepistis spiritum servitutis iterum in timorem, sed accepistis Spiritum adoptionis filiorum, in quo clamamus: “ Abba, Pater! ”. 
Romans 8 16 Ipse Spiritus testimonium reddit una cum spiritu nostro, quod sumus filii Dei. 
Romans 8 17 Si autem filii, et heredes: heredes quidem Dei, coheredes autem Christi, si tamen compatimur, ut et conglorificemur. 
Romans 8 18 Existimo enim quod non sunt condignae passiones huius temporis ad futuram gloriam, quae revelanda est in nobis.
Romans 8 19 Nam exspectatio creaturae revelationem filiorum Dei exspectat; 
Romans 8 20 vanitati enim creatura subiecta est, non volens sed propter eum, qui subiecit, in spem, 
Romans 8 21 quia et ipsa creatura liberabitur a servitute corruptionis in libertatem gloriae filiorum Dei. 
Romans 8 22 Scimus enim quod omnis creatura congemiscit et comparturit usque adhuc; 
Romans 8 23 non solum autem, sed et nos ipsi primitias Spiritus habentes, et ipsi intra nos gemimus adoptionem filiorum exspectantes, redemptionem corporis nostri. 
Romans 8 24 Spe enim salvi facti sumus; spes autem, quae videtur, non est spes; nam, quod videt, quis sperat? 
Romans 8 25 Si autem, quod non videmus, speramus, per patientiam exspectamus.
Romans 8 26 Similiter autem et Spiritus adiuvat infirmitatem nostram; nam quid oremus, sicut oportet, nescimus, sed ipse Spiritus interpellat gemitibus inenarrabilibus; 
Romans 8 27 qui autem scrutatur corda, scit quid desideret Spiritus, quia secundum Deum postulat pro sanctis.
Romans 8 28 Scimus autem quoniam diligentibus Deum omnia cooperantur in bonum, his, qui secundum propositum vocati sunt. 
Romans 8 29 Nam, quos praescivit, et praedestinavit conformes fieri imaginis Filii eius, ut sit ipse primogenitus in multis fratribus; 
Romans 8 30 quos autem praedestinavit, hos et vocavit; et quos vocavit, hos et iustificavit; quos autem iustificavit, illos et glorificavit.
Romans 8 31 Quid ergo dicemus ad haec? Si Deus pro nobis, quis contra nos? 
Romans 8 32 Qui Filio suo non pepercit, sed pro nobis omnibus tradidit illum, quomodo non etiam cum illo omnia nobis donabit? 
Romans 8 33 Quis accusabit adversus electos Dei? Deus, qui iustificat? 
Romans 8 34 Quis est qui condemnet? Christus Iesus, qui mortuus est, immo qui suscitatus est, qui et est ad dexteram Dei, qui etiam interpellat pro nobis?
Romans 8 35 Quis nos separabit a caritate Christi? Tribulatio an angustia an persecutio an fames an nuditas an periculum an gladius? 
Romans 8 36 Sicut scriptum est: “ Propter te mortificamur tota die, aestimati sumus ut oves occisionis ”.
Romans 8 37 Sed in his omnibus supervincimus per eum, qui dilexit nos.
Romans 8 38 Certus sum enim quia neque mors neque vita neque angeli neque principatus neque instantia neque futura neque virtutes 
Romans 8 39 neque altitudo neque profundum neque alia quaelibet creatura poterit nos separare a caritate Dei, quae est in Christo Iesu Domino nostro.
Romans 9 1 Veritatem dico in Christo, non mentior, testimonium mihi per hibente conscientia mea in Spiritu Sancto, 
Romans 9 2 quoniam tristitia est mihi magna, et continuus dolor cordi meo. 
Romans 9 3 Optarem enim ipse ego anathema esse a Christo pro fratribus meis, cognatis meis secundum carnem, 
Romans 9 4 qui sunt Israelitae, quorum adoptio est filiorum et gloria et testamenta et legislatio et cultus et promissiones, 
Romans 9 5 quorum sunt patres, et ex quibus Christus secundum carnem: qui est super omnia Deus benedictus in saecula. Amen.
Romans 9 6 Non autem quod exciderit verbum Dei. Non enim omnes, qui ex Israel, hi sunt Israel; 
Romans 9 7 neque quia semen sunt Abrahae, omnes filii, sed: “ In Isaac vocabitur tibi semen ”. 
Romans 9 8 Id est, non qui filii carnis, hi filii Dei, sed qui filii sunt promissionis, aestimantur semen; 
Romans 9 9 promissionis enim verbum hoc est: “ Secundum hoc tempus veniam, et erit Sarae filius ”. 
Romans 9 10 Non solum autem, sed et Rebecca ex uno concubitum habens, Isaac patre nostro; 
Romans 9 11 cum enim nondum nati fuissent aut aliquid egissent bonum aut malum, ut secundum electionem propositum Dei maneret, 
Romans 9 12 non ex operibus sed ex vocante dictum est ei: “ Maior serviet minori ”; 
Romans 9 13 sicut scriptum est: “ Iacob dilexi, Esau autem odio habui ”.
Romans 9 14 Quid ergo dicemus? Numquid iniustitia apud Deum? Absit! 
Romans 9 15 Moysi enim dicit: “ Miserebor, cuius misereor, et misericordiam praestabo, cui misericordiam praesto ”.
Romans 9 16 Igitur non volentis neque currentis sed miserentis Dei. 
Romans 9 17 Dicit enim Scriptura pharaoni: “ In hoc ipsum excitavi te, ut ostendam in te virtutem meam, et ut annuntietur nomen meum in universa terra ”. 
Romans 9 18 Ergo, cuius vult, miseretur et, quem vult, indurat.
Romans 9 19 Dices itaque mihi: “ Quid ergo adhuc queritur? Voluntati enim eius quis restitit? ”. 
Romans 9 20 O homo, sed tu quis es, qui respondeas Deo? Numquid dicet figmentum ei, qui se finxit: “ Quid me fecisti sic? ”. 
Romans 9 21 An non habet potestatem figulus luti ex eadem massa facere aliud quidem vas in honorem, aliud vero in ignominiam? 
Romans 9 22 Quod si volens Deus ostendere iram et notam facere potentiam suam, sustinuit in multa patientia vasa irae aptata in interitum; 
Romans 9 23 et ut ostenderet divitias gloriae suae in vasa misericordiae, quae praeparavit in gloriam, 
Romans 9 24 quos et vocavit nos non solum ex Iudaeis sed etiam ex gentibus? 
Romans 9 25 Sicut et in Osee dicit: “ Vocabo Non plebem meam Plebem meam et Non dilectam Dilectam. 
Romans 9 26 Et erit: in loco, ubi dictum est eis: “Non plebs mea vos”, ibi vocabuntur Filii Dei vivi ”.
Romans 9 27 Isaias autem clamat pro Israel: “ Si fuerit numerus filiorum Israel tamquam arena maris, reliquiae salvae fient. 
Romans 9 28 Verbum enim consummans et brevians faciet Dominus super terram ”.
Romans 9 29 Et sicut praedixit Isaias: “ Nisi Dominus Sabaoth reliquisset nobis semen, sicut Sodoma facti essemus et sicut Gomorra similes fuissemus ”.
Romans 9 30 Quid ergo dicemus? Quod gentes, quae non sectabantur iustitiam, apprehenderunt iustitiam, iustitiam autem, quae ex fide est; 
Romans 9 31 Israel vero sectans legem iustitiae in legem non pervenit. 
Romans 9 32 Quare? Quia non ex fide sed quasi ex operibus; offenderunt in lapidem offensionis, 
Romans 9 33 sicut scriptum est: “ Ecce pono in Sion lapidem offensionis et petram scandali; et, qui credit in eo, non confundetur ”.
Romans 10 1 Fratres, voluntas quidem cordis mei et obsecratio ad Deum pro illis in salutem. 
Romans 10 2 Testimonium enim perhibeo illis quod aemulationem Dei habent sed non secundum scientiam; 
Romans 10 3 ignorantes enim Dei iustitiam et suam iustitiam quaerentes statuere, iustitiae Dei non sunt subiecti; 
Romans 10 4 finis enim legis Christus ad iustitiam omni credenti.
Romans 10 5 Moyses enim scribit de iustitia, quae ex lege est: “ Qui fecerit homo, vivet in eis ”. 
Romans 10 6 Quae autem ex fide est iustitia, sic dicit: “ Ne dixeris in corde tuo: Quis ascendet in caelum?”, id est Christum deducere; 
Romans 10 7 aut: “ Quis descendet in abyssum? ”, hoc est Christum ex mortuis revocare. 
Romans 10 8 Sed quid dicit? “ Prope te est verbum, in ore tuo et in corde tuo ”; hoc est verbum fidei, quod praedicamus. 
Romans 10 9 Quia si confitearis in ore tuo: “ Dominum Iesum! ”, et in corde tuo credideris quod Deus illum excitavit ex mortuis, salvus eris. 
Romans 10 10 Corde enim creditur ad iustitiam, ore autem confessio fit in salutem. 
Romans 10 11 Dicit enim Scriptura: “ Omnis, qui credit in illo, non confundetur ”.
Romans 10 12 Non enim est distinctio Iudaei et Graeci, nam idem Dominus omnium, dives in omnes, qui invocant illum:
Romans 10 13 Omnis enim, quicumque invocaverit nomen Domini, salvus erit.
Romans 10 14 Quomodo ergo invocabunt, in quem non crediderunt? Aut quomodo credent ei, quem non audierunt? Quomodo autem audient sine praedicante? 
Romans 10 15 Quomodo vero praedicabunt nisi mittantur? Sicut scriptum est: “ Quam speciosi pedes evangelizantium bona ”.
Romans 10 16 Sed non omnes oboedierunt evangelio; Isaias enim dicit: “ Domine, quis credidit auditui nostro? ”. 
Romans 10 17 Ergo fides ex auditu, auditus autem per verbum Christi.
Romans 10 18 Sed dico: Numquid non audierunt? Quin immo, in omnem terram exiit sonus eorum, et in fines orbis terrae verba eorum.
Romans 10 19 Sed dico: Numquid Israel non cognovit? Primus Moyses dicit: “ Ego ad aemulationem vos adducam per Non gentem: per gentem insipientem ad iram vos provocabo ”.
Romans 10 20 Isaias autem audet et dicit: “ Inventus sum in non quaerentibus me; palam apparui his, qui me non interrogabant ”.
Romans 10 21 Ad Israel autem dicit: “ Tota die expandi manus meas ad populum non credentem et contradicentem ”.
Romans 11 1 Dico ergo: Numquid repulit Deus populum suum? Absit! Nam et ego Israelita sum, ex semine Abraham, tribu Beniamin. 
Romans 11 2 Non reppulit Deus plebem suam, quam praescivit. An nescitis in Elia quid dicit Scriptura? Quemadmodum interpellat Deum adversus Israel: 
Romans 11 3 “ Domine, prophetas tuos occiderunt, altaria tua suffoderunt, et ego relictus sum solus, et quaerunt animam meam ”.
Romans 11 4 Sed quid dicit illi responsum divinum? “ Reliqui mihi septem milia virorum, qui non curvaverunt genu Baal ”.
Romans 11 5 Sic ergo et in hoc tempore reliquiae secundum electionem gratiae factae sunt. 
Romans 11 6 Si autem gratia, iam non ex operibus, alioquin gratia iam non est gratia.
Romans 11 7 Quid ergo? Quod quaerit Israel, hoc non est consecutus, electio autem consecuta est; ceteri vero excaecati sunt, 
Romans 11 8 sicut scriptum est: “ Dedit illis Deus spiritum soporis, oculos, ut non videant, et aures, ut non audiant, usque in hodiernum diem ”.
Romans 11 9 Et David dicit: “ Fiat mensa eorum in laqueum et in captionem et in scandalum et in retributionem illis. 
Romans 11 10 Obscurentur oculi eorum, ne videant, et dorsum illorum semper incurva! ”.
Romans 11 11 Dico ergo: Numquid sic offenderunt, ut caderent? Absit! Sed illorum casu salus gentibus, ut illi ad aemulationem adducantur. 
Romans 11 12 Quod si casus illorum divitiae sunt mundi, et deminutio eorum divitiae gentium, quanto magis plenitudo eorum!
Romans 11 13 Vobis autem dico gentibus: Quantum quidem ego sum gentium apostolus, ministerium meum honorifico, 
Romans 11 14 si quo modo ad aemulandum provocem carnem meam et salvos faciam aliquos ex illis.
Romans 11 15 Si enim amissio eorum reconciliatio est mundi, quae assumptio, nisi vita ex mortuis? 
Romans 11 16 Quod si primitiae sanctae sunt, et massa; et si radix sancta, et rami. 
Romans 11 17 Quod si aliqui ex ramis fracti sunt, tu autem, cum oleaster esses, insertus es in illis et consocius radicis pinguedinis olivae factus es, 
Romans 11 18 noli gloriari adversus ramos; quod si gloriaris, non tu radicem portas, sed radix te.
Romans 11 19 Dices ergo: “ Fracti sunt rami, ut ego inserar ”. 
Romans 11 20 Bene; incredulitate fracti sunt, tu autem fide stas. Noli altum sapere, sed time: 
Romans 11 21 si enim Deus naturalibus ramis non pepercit, ne forte nec tibi parcat.
Romans 11 22 Vide ergo bonitatem et severitatem Dei: in eos quidem, qui ceciderunt, severitatem; in te autem bonitatem Dei, si permanseris in bonitate, alioquin et tu excideris. 
Romans 11 23 Sed et illi, si non permanserint in incredulitate, inserentur; potens est enim Deus iterum inserere illos! 
Romans 11 24 Nam si tu ex naturali excisus es oleastro et contra naturam insertus es in bonam olivam, quanto magis hi, qui secundum naturam sunt, inserentur suae olivae. 
Romans 11 25 Nolo enim vos ignorare, fratres, mysterium hoc, ut non sitis vobis ipsis sapientes, quia caecitas ex parte contigit in Israel, donec plenitudo gentium intraret, 
Romans 11 26 et sic omnis Israel salvus fiet, sicut scriptum est: “ Veniet ex Sion, qui eripiat, avertet impietates ab Iacob;
Romans 11 27 et hoc illis a me testamentum, cum abstulero peccata eorum ”.
Romans 11 28 Secundum evangelium quidem inimici propter vos, secundum electionem autem carissimi propter patres; 
Romans 11 29 sine paenitentia enim sunt dona et vocatio Dei! 
Romans 11 30 Sicut enim aliquando vos non credidistis Deo, nunc autem misericordiam consecuti estis propter illorum incredulitatem, 
Romans 11 31 ita et isti nunc non crediderunt propter vestram misericordiam, ut et ipsi nunc misericordiam consequantur. 
Romans 11 32 Conclusit enim Deus omnes in incredulitatem, ut omnium misereatur!
Romans 11 33 O altitudo divitiarum et sapientiae et scientiae Dei! Quam incomprehensibilia sunt iudicia eius, et investigabiles viae eius!
Romans 11 34 Quis enim cognovit sensum Domini? Aut quis consiliarius eius fuit?
Romans 11 35 Aut quis prior dedit illi, et retribuetur ei?
Romans 11 36 Quoniam ex ipso et per ipsum et in ipsum omnia. Ipsi gloria in saecula. Amen.
Romans 12 1 Obsecro itaque vos, fratres, per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum; 
Romans 12 2 et nolite conformari huic saeculo, sed transformamini renovatione mentis, ut probetis quid sit voluntas Dei, quid bonum et bene placens et perfectum.
Romans 12 3 Dico enim per gratiam, quae data est mihi, omnibus, qui sunt inter vos, non altius sapere quam oportet sapere, sed sapere ad sobrietatem, unicuique sicut Deus divisit mensuram fidei. 
Romans 12 4 Sicut enim in uno corpore multa membra habemus, omnia autem membra non eundem actum habent, 
Romans 12 5 ita multi unum corpus sumus in Christo, singuli autem alter alterius membra. 
Romans 12 6 Habentes autem donationes secundum gratiam, quae data est nobis, differentes: sive prophetiam, secundum rationem fidei; 
Romans 12 7 sive ministerium, in ministrando; sive qui docet, in doctrina; 
Romans 12 8 sive qui exhortatur, in exhortando; qui tribuit, in simplicitate; qui praeest, in sollicitudine; qui miseretur, in hilaritate.
Romans 12 9 Dilectio sine simulatione. Odientes malum, adhaerentes bono; 
Romans 12 10 caritate fraternitatis invicem diligentes, honore invicem praevenientes, 
Romans 12 11 sollicitudine non pigri, spiritu ferventes, Domino servientes, 
Romans 12 12 spe gaudentes, in tribulatione patientes, orationi instantes, 
Romans 12 13 necessitatibus sanctorum communicantes, hospitalitatem sectantes. 
Romans 12 14 Benedicite persequentibus; benedicite et nolite maledicere! 
Romans 12 15 Gaudere cum gaudentibus, flere cum flentibus. 
Romans 12 16 Idipsum invicem sentientes, non alta sapientes, sed humilibus consentientes. Nolite esse prudentes apud vosmetipsos.
Romans 12 17 Nulli malum pro malo reddentes; providentes bona coram omnibus hominibus; 
Romans 12 18 si fieri potest, quod ex vobis est, cum omnibus hominibus pacem habentes; 
Romans 12 19 non vosmetipsos vindicantes, carissimi, sed date locum irae, scriptum est enim: “ Mihi vindicta, ego retribuam ”, dicit Dominus. 
Romans 12 20 Sed si esurierit inimicus tuus, ciba illum; si sitit, potum da illi. Hoc enim faciens, carbones ignis congeres super caput eius. 
Romans 12 21 Noli vinci a malo, sed vince in bono malum.
Romans 13 1 Omnis anima potestatibus sublimioribus subdita sit. Non est enim potestas nisi a Deo; quae autem sunt, a Deo ordinatae sunt. 
Romans 13 2 Itaque, qui resistit potestati, Dei ordinationi resistit; qui autem resistunt ipsi, sibi damnationem acquirent. 
Romans 13 3 Nam principes non sunt timori bono operi sed malo. Vis autem non timere potestatem? Bonum fac, et habebis laudem ex illa; 
Romans 13 4 Dei enim ministra est tibi in bonum. Si autem malum feceris, time; non enim sine causa gladium portat; Dei enim ministra est, vindex in iram ei, qui malum agit. 
Romans 13 5 Ideo necesse est subditos esse, non solum propter iram sed et propter conscientiam. 
Romans 13 6 Ideo enim et tributa praestatis; ministri enim Dei sunt in hoc ipsum instantes. 
Romans 13 7 Reddite omnibus debita: cui tributum tributum, cui vectigal vectigal, cui timorem timorem, cui honorem honorem.
Romans 13 8 Nemini quidquam debeatis, nisi ut invicem diligatis: qui enim diligit proximum, legem implevit. 
Romans 13 9 Nam: Non adulterabis, Non occides, Non furaberis, Non concupisces, et si quod est aliud mandatum, in hoc verbo recapitulatur: Diliges proximum tuum tamquam teipsum. 
Romans 13 10 Dilectio proximo malum non operatur; plenitudo ergo legis est dilectio.
Romans 13 11 Et hoc scientes tempus, quia hora est iam vos de somno surgere; nunc enim propior est nobis salus quam cum credidimus. 
Romans 13 12 Nox processit, dies autem appropiavit. Abiciamus ergo opera tenebrarum et induamur arma lucis. 
Romans 13 13 Sicut in die honeste ambulemus: non in comissationibus et ebrietatibus, non in cubilibus et impudicitiis, non in contentione et aemulatione; 
Romans 13 14 sed induite Dominum Iesum Christum et carnis curam ne feceritis in concupiscentiis.
Romans 14 1 Infirmum autem in fide assumite, non in disceptatio nibus cogitationum. 
Romans 14 2 Alius enim credit manducare omnia; qui autem infirmus est, holus manducat. 
Romans 14 3 Is qui manducat, non manducantem non spernat; et, qui non manducat, manducantem non iudicet, Deus enim illum assumpsit. 
Romans 14 4 Tu quis es, qui iudices alienum servum? Suo domino stat aut cadit; stabit autem, potens est enim Dominus statuere illum.
Romans 14 5 Nam alius iudicat inter diem et diem, alius iudicat omnem diem; unusquisque in suo sensu abundet. 
Romans 14 6 Qui sapit diem, Domino sapit; et, qui manducat, Domino manducat, gratias enim agit Deo; et, qui non manducat, Domino non manducat et gratias agit Deo. 
Romans 14 7 Nemo enim nostrum sibi vivit, et nemo sibi moritur; 
Romans 14 8 sive enim vivimus, Domino vivimus, sive morimur, Domino morimur. Sive ergo vivimus, sive morimur, Domini sumus. 
Romans 14 9 In hoc enim Christus et mortuus est et vixit, ut et mortuorum et vivorum dominetur.
Romans 14 10 Tu autem, quid iudicas fratrem tuum? Aut tu, quare spernis fratrem tuum? Omnes enim stabimus ante tribunal Dei; 
Romans 14 11 scriptum est enim: “ Vivo ego, dicit Dominus, mihi flectetur omne genu, et omnis lingua confitebitur Deo ”.
Romans 14 12 Itaque unusquisque nostrum pro se rationem reddet Deo. 
Romans 14 13 Non ergo amplius invicem iudicemus, sed hoc iudicate magis, ne ponatis offendiculum fratri vel scandalum.
Romans 14 14 Scio et certus sum in Domino Iesu, quia nihil commune per seipsum, nisi ei, qui existimat quid commune esse, illi commune est. 
Romans 14 15 Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est! 
Romans 14 16 Non ergo blasphemetur bonum vestrum! 
Romans 14 17 Non est enim regnum Dei esca et potus, sed iustitia et pax et gaudium in Spiritu Sancto; 
Romans 14 18 qui enim in hoc servit Christo, placet Deo et probatus est hominibus. 
Romans 14 19 Itaque, quae pacis sunt, sectemur et quae aedificationis sunt in invicem. 
Romans 14 20 Noli propter escam destruere opus Dei! Omnia quidem munda sunt, sed malum est homini, qui per offendiculum manducat. 
Romans 14 21 Bonum est non manducare carnem et non bibere vinum neque id, in quo frater tuus offendit.
Romans 14 22 Tu, quam fidem habes, penes temetipsum habe coram Deo. Beatus, qui non iudicat semetipsum in eo quod probat. 
Romans 14 23 Qui autem discernit si manducaverit, damnatus est, quia non ex fide; omne autem, quod non ex fide, peccatum est.
Romans 15 1 Debemus autem nos fir miores imbecillitates infir morum sustinere et non nobis placere. 
Romans 15 2 Unusquisque nostrum proximo placeat in bonum ad aedificationem; 
Romans 15 3 etenim Christus non sibi placuit, sed sicut scriptum est: “ Improperia improperantium tibi ceciderunt super me ”. 
Romans 15 4 Quaecumque enim antea scripta sunt, ad nostram doctrinam scripta sunt, ut per patientiam et consolationem Scripturarum spem habeamus. 
Romans 15 5 Deus autem patientiae et solacii det vobis idipsum sapere in alterutrum secundum Christum Iesum, 
Romans 15 6 ut unanimes uno ore glorificetis Deum et Patrem Domini nostri Iesu Christi.
Romans 15 7 Propter quod suscipite invicem, sicut et Christus suscepit vos, in gloriam Dei. 
Romans 15 8 Dico enim Christum ministrum fuisse circumcisionis propter veritatem Dei ad confirmandas promissiones patrum; 
Romans 15 9 gentes autem propter misericordiam glorificare Deum, sicut scriptum est: “ Propter hoc confitebor tibi in gentibus et nomini tuo cantabo ”.
Romans 15 10 Et iterum dicit: “ Laetamini, gentes, cum plebe eius ”.
Romans 15 11 Et iterum: “ Laudate, omnes gentes, Dominum, et magnificent eum omnes populi ”.
Romans 15 12 Et rursus Isaias ait: “ Erit radix Iesse, et qui exsurget regere gentes: in eo gentes sperabunt ”.
Romans 15 13 Deus autem spei repleat vos omni gaudio et pace in credendo, ut abundetis in spe in virtute Spiritus Sancti.
Romans 15 14 Certus sum autem, fratres mei, et ego ipse de vobis, quoniam et ipsi pleni estis bonitate, repleti omni scientia, ita ut possitis et alterutrum monere. 
Romans 15 15 Audacius autem scripsi vobis ex parte, tamquam in memoriam vos reducens propter gratiam, quae data est mihi a Deo, 
Romans 15 16 ut sim minister Christi Iesu ad gentes, consecrans evangelium Dei, ut fiat oblatio gentium accepta, sanctificata in Spiritu Sancto. 
Romans 15 17 Habeo igitur gloriationem in Christo Iesu ad Deum; 
Romans 15 18 non enim audebo aliquid loqui eorum, quae per me non effecit Christus in oboedientiam gentium, verbo et factis, 
Romans 15 19 in virtute signorum et prodigiorum, in virtute Spiritus, ita ut ab Ierusalem et per circuitum usque in Illyricum repleverim evangelium Christi, 
Romans 15 20 sic autem contendens praedicare evangelium, non ubi nominatus est Christus, ne super alienum fundamentum aedificarem, 
Romans 15 21 sed sicut scriptum est: “ Quibus non est annuntiatum de eo, videbunt; et, qui non audierunt, intellegent ”.
Romans 15 22 Propter quod et impediebar plurimum venire ad vos; 
Romans 15 23 nunc vero ulterius locum non habens in his regionibus, cupiditatem autem habens veniendi ad vos ex multis iam annis, 
Romans 15 24 cum in Hispaniam proficisci coepero, spero enim quod praeteriens videam vos et a vobis deducar illuc, si vobis primum ex parte fruitus fuero.
Romans 15 25 Nunc autem proficiscor in Ierusalem ministrare sanctis; 
Romans 15 26 probaverunt enim Macedonia et Achaia communicationem aliquam facere in pauperes sanctorum, qui sunt in Ierusalem. 
Romans 15 27 Placuit enim eis, et debitores sunt eorum; nam si spiritalibus eorum communicaverunt gentes, debent et in carnalibus ministrare eis. 
Romans 15 28 Hoc igitur cum consummavero et assignavero eis fructum hunc, proficiscar per vos in Hispaniam; 
Romans 15 29 scio autem quoniam veniens ad vos, in abundantia benedictionis Christi veniam. 
Romans 15 30 Obsecro autem vos, fratres, per Dominum nostrum Iesum Christum et per caritatem Spiritus, ut concertemini mecum in orationibus pro me ad Deum, 
Romans 15 31 ut liberer ab infidelibus, qui sunt in Iudaea, et ministerium meum pro Ierusalem acceptum sit sanctis, 
Romans 15 32 ut veniens ad vos in gaudio per voluntatem Dei refrigerer vobiscum. 
Romans 15 33 Deus autem pacis sit cum omnibus vobis. Amen.
Romans 16 1 Commendo autem vobis Phoebem sororem nostram, quae est ministra ecclesiae, quae est Cenchreis, 
Romans 16 2 ut eam suscipiatis in Domino digne sanctis et assistatis ei in quocumque negotio vestri indiguerit; etenim ipsa astitit multis et mihi ipsi. 
Romans 16 3 Salutate Priscam et Aquilam adiutores meos in Christo Iesu, 
Romans 16 4 qui pro anima mea suas cervices supposuerunt, quibus non solus ego gratias ago sed et cunctae ecclesiae gentium; 
Romans 16 5 et domesticam eorum ecclesiam. Salutate Epaenetum dilectum mihi, primitias Asiae in Christo. 
Romans 16 6 Salutate Mariam, quae multum laboravit in vobis. 
Romans 16 7 Salutate Andronicum et Iuniam cognatos meos et concaptivos meos, qui sunt nobiles in apostolis, qui et ante me fuerunt in Christo. 
Romans 16 8 Salutate Ampliatum dilectissimum mihi in Domino. 
Romans 16 9 Salutate Urbanum adiutorem nostrum in Christo et Stachyn dilectum meum. 
Romans 16 10 Salutate Apellem probatum in Christo. Salutate eos, qui sunt ex Aristobuli. 
Romans 16 11 Salutate Herodionem cognatum meum. Salutate eos, qui sunt ex Narcissi, qui sunt in Domino. 
Romans 16 12 Salutate Tryphaenam et Tryphosam, quae laborant in Domino. Salutate Persidam carissimam, quae multum laboravit in Domino. 
Romans 16 13 Salutate Rufum electum in Domino et matrem eius et meam. 
Romans 16 14 Salutate Asyncritum, Phlegonta, Hermen, Patrobam, Hermam et, qui cum eis sunt, fratres. 
Romans 16 15 Salutate Philologum et Iuliam, Nereum et sororem eius et Olympam et omnes, qui cum eis sunt, sanctos. 
Romans 16 16 Salutate invicem in osculo sancto. Salutant vos omnes ecclesiae Christi.
Romans 16 17 Rogo autem vos, fratres, ut observetis eos, qui dissensiones et offendicula praeter doctrinam, quam vos didicistis, faciunt, et declinate ab illis; 
Romans 16 18 huiusmodi enim Domino nostro Christo non serviunt sed suo ventri, et per dulces sermones et benedictiones seducunt corda innocentium.
Romans 16 19 Vestra enim oboedientia ad omnes pervenit; gaudeo igitur in vobis, sed volo vos sapientes esse in bono et simplices in malo. 
Romans 16 20 Deus autem pacis conteret Satanam sub pedibus vestris velociter. Gratia Domini nostri Iesu vobiscum.
Romans 16 21 Salutat vos Timotheus adiutor meus et Lucius et Iason et Sosipater cognati mei. 
Romans 16 22 Saluto vos ego Tertius, qui scripsi epistulam in Domino. 
Romans 16 23 Salutat vos Gaius hospes meus et universae ecclesiae. Salutat vos Erastus arcarius civitatis et Quartus frater. 
Romans 16 24 
Romans 16 25 Ei autem, qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti, 
Romans 16 26 manifestati autem nunc, et per scripturas Prophetarum secundum praeceptum aeterni Dei ad oboeditionem fidei in cunctis gentibus patefacti, 
Romans 16 27 soli sapienti Deo per Iesum Christum, cui gloria in saecula. Amen.
1 Corinthians 1 1 Paulus, vocatus apostolus Christi Iesu per voluntatem Dei, et Sosthenes frater 
1 Corinthians 1 2 ecclesiae Dei, quae est Corinthi, sanctificatis in Christo Iesu, vocatis sanctis cum omnibus, qui invocant nomen Domini nostri Iesu Christi in omni loco ipsorum et nostro: 
1 Corinthians 1 3 gratia vobis et pax a Deo Patre nostro et Domino Iesu Christo.
1 Corinthians 1 4 Gratias ago Deo meo semper pro vobis in gratia Dei, quae data est vobis in Christo Iesu, 
1 Corinthians 1 5 quia in omnibus divites facti estis in illo, in omni verbo et in omni scientia, 
1 Corinthians 1 6 sicut testimonium Christi confirmatum est in vobis, 
1 Corinthians 1 7 ita ut nihil vobis desit in ulla donatione, exspectantibus revelationem Domini nostri Iesu Christi; 
1 Corinthians 1 8 qui et confirmabit vos usque ad finem sine crimine in die Domini nostri Iesu Christi. 
1 Corinthians 1 9 Fidelis Deus, per quem vocati estis in communionem Filii eius Iesu Christi Domini nostri.
1 Corinthians 1 10 Obsecro autem vos, fratres, per nomen Domini nostri Iesu Christi, ut idipsum dicatis omnes, et non sint in vobis schismata, sitis autem perfecti in eodem sensu et in eadem sententia. 
1 Corinthians 1 11 Significatum est enim mihi de vobis, fratres mei, ab his, qui sunt Chloes, quia contentiones inter vos sunt. 
1 Corinthians 1 12 Hoc autem dico, quod unusquisque vestrum dicit: “ Ego quidem sum Pauli ”, “ Ego autem Apollo ”, “ Ego vero Cephae ”, “ Ego autem Christi ”.
1 Corinthians 1 13 Divisus est Christus? Numquid Paulus crucifixus est pro vobis, aut in nomine Pauli baptizati estis? 
1 Corinthians 1 14 Gratias ago Deo quod neminem vestrum baptizavi, nisi Crispum et Gaium, 
1 Corinthians 1 15 ne quis dicat quod in nomine meo baptizati sitis. 
1 Corinthians 1 16 Baptizavi autem et Stephanae domum; ceterum nescio si quem alium baptizaverim. 
1 Corinthians 1 17 Non enim misit me Christus baptizare, sed evangelizare; non in sapientia verbi, ut non evacuetur crux Christi.
1 Corinthians 1 18 Verbum enim crucis pereuntibus quidem stultitia est; his autem, qui salvi fiunt, id est nobis, virtus Dei est. 
1 Corinthians 1 19 Scriptum est enim: “ Perdam sapientiam sapientium et prudentiam prudentium reprobabo ”.
1 Corinthians 1 20 Ubi sapiens? Ubi scriba? Ubi conquisitor huius saeculi? Nonne stultam fecit Deus sapientiam huius mundi? 
1 Corinthians 1 21 Nam quia in Dei sapientia non cognovit mundus per sapientiam Deum, placuit Deo per stultitiam praedicationis salvos facere credentes. 
1 Corinthians 1 22 Quoniam et Iudaei signa petunt, et Graeci sapientiam quaerunt, 
1 Corinthians 1 23 nos autem praedicamus Christum crucifixum, Iudaeis quidem scandalum, gentibus autem stultitiam; 
1 Corinthians 1 24 ipsis autem vocatis, Iudaeis atque Graecis, Christum Dei virtutem et Dei sapientiam; 
1 Corinthians 1 25 quia quod stultum est Dei, sapientius est hominibus, et, quod infirmum est Dei, fortius est hominibus.
1 Corinthians 1 26 Videte enim vocationem vestram, fratres; quia non multi sapientes secundum carnem, non multi potentes, non multi nobiles; 
1 Corinthians 1 27 sed, quae stulta sunt mundi, elegit Deus, ut confundat sapientes, et infirma mundi elegit Deus, ut confundat fortia, 
1 Corinthians 1 28 et ignobilia mundi et contemptibilia elegit Deus, quae non sunt, ut ea, quae sunt, destrueret, 
1 Corinthians 1 29 ut non glorietur omnis caro in conspectu Dei. 
1 Corinthians 1 30 Ex ipso autem vos estis in Christo Iesu, qui factus est sapientia nobis a Deo et iustitia et sanctificatio et redemptio, 
1 Corinthians 1 31 ut quemadmodum scriptum est: “ Qui gloriatur, in Domino glorietur ”.  
1 Corinthians 2 1 Et ego, cum venissem ad vos, fratres, veni non per sublimita tem sermonis aut sapientiae annuntians vobis mysterium Dei. 
1 Corinthians 2 2 Non enim iudicavi scire me aliquid inter vos nisi Iesum Christum et hunc crucifixum. 
1 Corinthians 2 3 Et ego in infirmitate et timore et tremore multo fui apud vos, 
1 Corinthians 2 4 et sermo meus et praedicatio mea non in persuasibilibus sapientiae verbis sed in ostensione Spiritus et virtutis, 
1 Corinthians 2 5 ut fides vestra non sit in sapientia hominum sed in virtute Dei.
1 Corinthians 2 6 Sapientiam autem loquimur inter perfectos, sapientiam vero non huius saeculi neque principum huius saeculi, qui destruuntur, 
1 Corinthians 2 7 sed loquimur Dei sapientiam in mysterio, quae abscondita est, quam praedestinavit Deus ante saecula in gloriam nostram, 
1 Corinthians 2 8 quam nemo principum huius saeculi cognovit; si enim cognovissent, numquam Dominum gloriae crucifixissent. 
1 Corinthians 2 9 Sed sicut scriptum est: “ Quod oculus non vidit, nec auris audivit, nec in cor hominis ascendit, quae praeparavit Deus his, qui diligunt illum ”.
1 Corinthians 2 10 Nobis autem revelavit Deus per Spiritum; Spiritus enim omnia scrutatur, etiam profunda Dei. 
1 Corinthians 2 11 Quis enim scit hominum, quae sint hominis, nisi spiritus hominis, qui in ipso est? Ita et, quae Dei sunt, nemo cognovit nisi Spiritus Dei. 
1 Corinthians 2 12 Nos autem non spiritum mundi accepimus, sed Spiritum, qui ex Deo est, ut sciamus, quae a Deo donata sunt nobis; 
1 Corinthians 2 13 quae et loquimur non in doctis humanae sapientiae sed in doctis Spiritus verbis, spiritalibus spiritalia comparantes. 
1 Corinthians 2 14 Animalis autem homo non percipit, quae sunt Spiritus Dei, stultitia enim sunt illi, et non potest intellegere, quia spiritaliter examinantur; 
1 Corinthians 2 15 spiritalis autem iudicat omnia, et ipse a nemine iudicatur.
1 Corinthians 2 16 Quis enim cognovit sensum Domini, qui instruat eum? Nos autem sensum Christi habemus.
1 Corinthians 3 1 Et ego, fratres, non potui vobis loqui quasi spiritalibus sed qua si carnalibus, tamquam parvulis in Christo. 
1 Corinthians 3 2 Lac vobis potum dedi, non escam, nondum enim poteratis. Sed ne nunc quidem potestis, 
1 Corinthians 3 3 adhuc enim estis carnales. Cum enim sit inter vos zelus et contentio, nonne carnales estis et secundum hominem ambulatis?
1 Corinthians 3 4 Cum enim quis dicit: “ Ego quidem sum Pauli ”, alius autem: “ Ego Apollo ”, nonne homines estis? 
1 Corinthians 3 5 Quid igitur est Apollo? Quid vero Paulus? Ministri, per quos credidistis, et unicuique sicut Dominus dedit. 
1 Corinthians 3 6 Ego plantavi, Apollo rigavit, sed Deus incrementum dedit; 
1 Corinthians 3 7 itaque neque qui plantat, est aliquid, neque qui rigat, sed qui incrementum dat, Deus. 
1 Corinthians 3 8 Qui plantat autem et qui rigat unum sunt; unusquisque autem propriam mercedem accipiet secundum suum laborem. 
1 Corinthians 3 9 Dei enim sumus adiutores: Dei agri cultura estis, Dei aedificatio estis. 
1 Corinthians 3 10 Secundum gratiam Dei, quae data est mihi, ut sapiens architectus fundamentum posui; alius autem superaedificat. Unusquisque autem videat quomodo superaedificet; 
1 Corinthians 3 11 fundamentum enim aliud nemo potest ponere praeter id, quod positum est, qui est Iesus Christus. 
1 Corinthians 3 12 Si quis autem superaedificat supra fundamentum aurum, argentum, lapides pretiosos, ligna, fenum, stipulam, 
1 Corinthians 3 13 uniuscuiusque opus manifestum erit; dies enim declarabit: quia in igne revelatur, et uniuscuiusque opus quale sit ignis probabit. 
1 Corinthians 3 14 Si cuius opus manserit, quod superaedificavit, mercedem accipiet; 
1 Corinthians 3 15 si cuius opus arserit, detrimentum patietur, ipse autem salvus erit, sic tamen quasi per ignem. 
1 Corinthians 3 16 Nescitis quia templum Dei estis, et Spiritus Dei habitat in vobis? 
1 Corinthians 3 17 Si quis autem templum Dei everterit, evertet illum Deus; templum enim Dei sanctum est, quod estis vos.
1 Corinthians 3 18 Nemo se seducat; si quis videtur sapiens esse inter vos in hoc saeculo, stultus fiat, ut sit sapiens. 
1 Corinthians 3 19 Sapientia enim huius mundi stultitia est apud Deum. Scriptum est enim: “ Qui apprehendit sapientes in astutia eorum ”;
1 Corinthians 3 20 et iterum: “ Dominus novit cogitationes sapientium, quoniam vanae sunt ”.
1 Corinthians 3 21 Itaque nemo glorietur in hominibus. Omnia enim vestra sunt, 
1 Corinthians 3 22 sive Paulus sive Apollo sive Cephas sive mundus sive vita sive mors sive praesentia sive futura, omnia enim vestra sunt, 
1 Corinthians 3 23 vos autem Christi, Christus autem Dei.
1 Corinthians 4 1 Sic nos existimet homo ut mi nistros Christi et dispensatores mysteriorum Dei. 
1 Corinthians 4 2 Hic iam quaeritur inter dispensatores, ut fidelis quis inveniatur. 
1 Corinthians 4 3 Mihi autem pro minimo est, ut a vobis iudicer aut ab humano die. Sed neque meipsum iudico; 
1 Corinthians 4 4 nihil enim mihi conscius sum, sed non in hoc iustificatus sum. Qui autem iudicat me, Dominus est! 
1 Corinthians 4 5 Itaque nolite ante tempus quidquam iudicare, quoadusque veniat Dominus, qui et illuminabit abscondita tenebrarum et manifestabit consilia cordium; et tunc laus erit unicuique a Deo.
1 Corinthians 4 6 Haec autem, fratres, transfiguravi in me et Apollo propter vos, ut in nobis discatis illud: “ Ne supra quae scripta sunt ”, ne unus pro alio inflemini adversus alterum. 
1 Corinthians 4 7 Quis enim te discernit? Quid autem habes, quod non accepisti? Si autem accepisti, quid gloriaris, quasi non acceperis?
1 Corinthians 4 8 Iam saturati estis, iam divites facti estis. Sine nobis regnastis; et utinam regnaretis, ut et nos vobiscum regnaremus. 
1 Corinthians 4 9 Puto enim, Deus nos apostolos novissimos ostendit tamquam morti destinatos, quia spectaculum facti sumus mundo et angelis et hominibus. 
1 Corinthians 4 10 Nos stulti propter Christum, vos autem prudentes in Christo; nos infirmi, vos autem fortes; vos gloriosi, nos autem ignobiles. 
1 Corinthians 4 11 Usque in hanc horam et esurimus et sitimus et nudi sumus et colaphis caedimur et instabiles sumus 
1 Corinthians 4 12 et laboramus operantes manibus nostris; maledicti benedicimus, persecutionem passi sustinemus, 
1 Corinthians 4 13 blasphemati obsecramus; tamquam purgamenta mundi facti sumus, omnium peripsema, usque adhuc.
1 Corinthians 4 14 Non ut confundam vos, haec scribo, sed ut quasi filios meos carissimos moneam; 
1 Corinthians 4 15 nam si decem milia paedagogorum habeatis in Christo, sed non multos patres, nam in Christo Iesu per evangelium ego vos genui. 
1 Corinthians 4 16 Rogo ergo vos: imitatorcs mei estote! 
1 Corinthians 4 17 Ideo misi ad vos Timotheum, qui est filius meus carissimus et fidelis in Domino, qui vos commonefaciat vias meas, quae sunt in Christo, sicut ubique in omni ecclesia doceo.
1 Corinthians 4 18 Tamquam non venturus sim ad vos, sic inflati sunt quidam; 
1 Corinthians 4 19 veniam autem cito ad vos, si Dominus voluerit, et cognoscam non sermonem eorum, qui inflati sunt, sed virtutem; 
1 Corinthians 4 20 non enim in sermone est regnum Dei sed in virtute. 
1 Corinthians 4 21 Quid vultis? In virga veniam ad vos an in caritate et spiritu mansuetudinis?
1 Corinthians 5 1 Omnino auditur inter vos for nicatio, et talis fornicatio qualis nec inter gentes, ita ut uxorem patris aliquis habeat. 
1 Corinthians 5 2 Et vos inflati estis et non magis luctum habuistis, ut tollatur de medio vestrum, qui hoc opus fecit? 
1 Corinthians 5 3 Ego quidem absens corpore, praesens autem spiritu, iam iudicavi ut praesens eum, qui sic operatus est, 
1 Corinthians 5 4 in nomine Domini nostri Iesu, congregatis vobis et meo spiritu cum virtute Domini nostri Iesu, 
1 Corinthians 5 5 tradere huiusmodi Satanae in interitum carnis, ut spiritus salvus sit in die Domini.
1 Corinthians 5 6 Non bona gloriatio vestra. Nescitis quia modicum fermentum totam massam corrumpit? 
1 Corinthians 5 7 Expurgate vetus fermentum, ut sitis nova consparsio, sicut estis azymi. Etenim Pascha nostrum immolatus est Christus! 
1 Corinthians 5 8 Itaque festa celebremus, non in fermento veteri neque in fermento malitiae et nequitiae, sed in azymis sinceritatis et veritatis.
1 Corinthians 5 9 Scripsi vobis in epistula: Ne commisceamini fornicariis. 
1 Corinthians 5 10 Non utique fornicariis huius mundi aut avaris aut rapacibus aut idolis servientibus, alioquin debueratis de hoc mundo exisse! 
1 Corinthians 5 11 Nunc autem scripsi vobis non commisceri, si is, qui frater nominatur, est fornicator aut avarus aut idolis serviens aut maledicus aut ebriosus aut rapax; cum eiusmodi nec cibum sumere. 
1 Corinthians 5 12 Quid enim mihi de his, qui foris sunt, iudicare? Nonne de his, qui intus sunt, vos iudicatis? 
1 Corinthians 5 13 Nam eos, qui foris sunt, Deus iudicabit. Auferte malum ex vobis ipsis!
1 Corinthians 6 1 Audet aliquis vestrum habens negotium adversus alterum iu dicari apud iniquos et non apud sanctos? 
1 Corinthians 6 2 An nescitis quoniam sancti de mundo iudicabunt? Et si in vobis iudicabitur mundus, indigni estis minimis iudiciis? 
1 Corinthians 6 3 Nescitis quoniam angelos iudicabimus, quanto magis saecularia?
1 Corinthians 6 4 Saecularia igitur iudicia si habueritis, contemptibiles, qui sunt in ecclesia, illos constituite ad iudicandum? 
1 Corinthians 6 5 Ad verecundiam vestram dico! Sic non est inter vos sapiens quisquam, qui possit iudicare inter fratrem suum? 
1 Corinthians 6 6 Sed frater cum fratre iudicio contendit, et hoc apud infideles? 
1 Corinthians 6 7 Iam quidem omnino defectio est vobis, quod iudicia habetis inter vosmetipsos! Quare non magis iniuriam accipitis, quare non magis fraudem patimini? 
1 Corinthians 6 8 Sed vos iniuriam facitis et fraudatis, et hoc fratribus! 
1 Corinthians 6 9 An nescitis quia iniqui regnum Dei non possidebunt? Nolite errare: neque fornicarii neque idolis servientes neque adulteri neque molles neque masculorum concubitores 
1 Corinthians 6 10 neque fures neque avari, non ebriosi, non maledici, non rapaces regnum Dei possidebunt.
1 Corinthians 6 11 Et haec quidam fuistis. Sed abluti estis, sed sanctificati estis, sed iustificati estis in nomine Domini Iesu Christi et in Spiritu Dei nostri!
1 Corinthians 6 12 “ Omnia mihi licent! ”. Sed non omnia expediunt. “ Omnia mihi licent! ”. Sed ego sub nullius redigar potestate. 
1 Corinthians 6 13 “ Esca ventri, et venter escis! ”. Deus autem et hunc et has destruet. Corpus autem non fornicationi sed Domino, et Dominus corpori; 
1 Corinthians 6 14 Deus vero et Dominum suscitavit et nos suscitabit per virtutem suam.
1 Corinthians 6 15 Nescitis quoniam corpora vestra membra Christi sunt? Tollens ergo membra Christi faciam membra meretricis? Absit! 
1 Corinthians 6 16 An nescitis quoniam, qui adhaeret meretrici, unum corpus est? “ Erunt enim, inquit, duo in carne una ”. 
1 Corinthians 6 17 Qui autem adhaeret Domino, unus Spiritus est. 
1 Corinthians 6 18 Fugite fornicationem! Omne peccatum, quodcumque fecerit homo, extra corpus est; qui autem fornicatur, in corpus suum peccat. 
1 Corinthians 6 19 An nescitis quoniam corpus vestrum templum est Spiritus Sancti, qui in vobis est, quem habetis a Deo, et non estis vestri? 
1 Corinthians 6 20 Empti enim estis pretio! Glorificate ergo Deum in corpore vestro.
1 Corinthians 7 1 De quibus autem scripsistis, bo num est homini mulierem non non tangere; 
1 Corinthians 7 2 propter fornicationes autem unusquisque suam uxorem habeat, et unaquaeque suum virum habeat.
1 Corinthians 7 3 Uxori vir debitum reddat; similiter autem et uxor viro. 
1 Corinthians 7 4 Mulier sui corporis potestatem non habet sed vir; similiter autem et vir sui corporis potestatem non habet sed mulier. 
1 Corinthians 7 5 Nolite fraudare invicem, nisi forte ex consensu ad tempus, ut vacetis orationi et iterum sitis in idipsum, ne tentet vos Satanas propter incontinentiam vestram. 
1 Corinthians 7 6 Hoc autem dico secundum indulgentiam, non secundum imperium. 
1 Corinthians 7 7 Volo autem omnes homines esse sicut meipsum; sed unusquisque proprium habet donum ex Deo: alius quidem sic, alius vero sic.
1 Corinthians 7 8 Dico autem innuptis et viduis: Bonum est illis si sic maneant, sicut et ego; 
1 Corinthians 7 9 quod si non se continent, nubant. Melius est enim nubere quam uri.
1 Corinthians 7 10 His autem, qui matrimonio iuncti sunt, praecipio, non ego sed Dominus, uxorem a viro non discedere 
1 Corinthians 7 11 — quod si discesserit, maneat innupta aut viro suo reconcilietur — et virum uxorem non dimittere.
1 Corinthians 7 12 Ceteris autem ego dico, non Dominus: Si quis frater uxorem habet infidelem, et haec consentit habitare cum illo, non dimittat illam; 
1 Corinthians 7 13 et si qua mulier habet virum infidelem, et hic consentit habitare cum illa, non dimittat virum. 
1 Corinthians 7 14 Sanctificatus est enim vir infidelis in muliere, et sanctificata est mulier infidelis in fratre. Alioquin filii vestri immundi essent; nunc autem sancti sunt. 
1 Corinthians 7 15 Quod si infidelis discedit, discedat. Non est enim servituti subiectus frater aut soror in eiusmodi; in pace autem vocavit nos Deus. 
1 Corinthians 7 16 Quid enim scis, mulier, si virum salvum facies? Aut quid scis, vir, si mulierem salvam facies?
1 Corinthians 7 17 Nisi unicuique, sicut divisit Dominus, unumquemque, sicut vocavit Deus, ita ambulet; et sic in omnibus ecclesiis doceo. 
1 Corinthians 7 18 Circumcisus aliquis vocatus est? Non adducat praeputium! In praeputio aliquis vocatus est? Non circumcidatur! 
1 Corinthians 7 19 Circumcisio nihil est, et praeputium nihil est, sed observatio mandatorum Dei. 
1 Corinthians 7 20 Unusquisque, in qua vocatione vocatus est, in ea permaneat. 
1 Corinthians 7 21 Servus vocatus es? Non sit tibi curae; sed et si potes liber fieri, magis utere! 
1 Corinthians 7 22 Qui enim in Domino vocatus est servus, libertus est Domini; similiter, qui liber vocatus est, servus est Christi! 
1 Corinthians 7 23 Pretio empti estis! Nolite fieri servi hominum. 
1 Corinthians 7 24 Unusquisque, in quo vocatus est, fratres, in hoc maneat apud Deum.
1 Corinthians 7 25 De virginibus autem praeceptum Domini non habeo; consilium autem do, tamquam misericordiam consecutus a Domino, ut sim fidelis. 
1 Corinthians 7 26 Existimo ergo hoc bonum esse propter instantem necessitatem, quoniam bonum est homini sic esse. 
1 Corinthians 7 27 Alligatus es uxori? Noli quaerere solutionem. Solutus es ab uxore? Noli quaerere uxorem. 
1 Corinthians 7 28 Si autem acceperis uxorem, non peccasti; et si nupserit virgo, non peccavit. Tribulationem tamen carnis habebunt huiusmodi, ego autem vobis parco. 
1 Corinthians 7 29 Hoc itaque dico, fratres, tempus breviatum est; reliquum est, ut et qui habent uxores, tamquam non habentes sint, 
1 Corinthians 7 30 et qui flent, tamquam non flentes, et qui gaudent, tamquam non gaudentes, et qui emunt, tamquam non possidentes, 
1 Corinthians 7 31 et qui utuntur hoc mundo, tamquam non abutentes; praeterit enim figura huius mundi. 
1 Corinthians 7 32 Volo autem vos sine sollicitudine esse. Qui sine uxore est, sollicitus est, quae Domini sunt, quomodo placeat Domino; 
1 Corinthians 7 33 qui autem cum uxore est, sollicitus est, quae sunt mundi, quomodo placeat uxori, 
1 Corinthians 7 34 et divisus est. Et mulier innupta et virgo cogitat, quae Domini sunt, ut sit sancta et corpore et spiritu; quae autem nupta est, cogitat, quae sunt mundi, quomodo placeat viro. 
1 Corinthians 7 35 Porro hoc ad utilitatem vestram dico, non ut laqueum vobis iniciam, sed ad id quod honestum est, et ut assidue cum Domino sitis sine distractione.
1 Corinthians 7 36 Si quis autem turpem se videri existimat super virgine sua, quod sit superadulta, et ita oportet fieri, quod vult, faciat; non peccat: nubant. 
1 Corinthians 7 37 Qui autem statuit in corde suo firmus, non habens necessitatem, potestatem autem habet suae voluntatis, et hoc iudicavit in corde suo servare virginem suam, bene faciet; 
1 Corinthians 7 38 igitur et, qui matrimonio iungit virginem suam, bene facit; et, qui non iungit, melius faciet.
1 Corinthians 7 39 Mulier alligata est, quanto tempore vir eius vivit; quod si dormierit vir eius, libera est, cui vult nubere, tantum in Domino. 
1 Corinthians 7 40 Beatior autem erit, si sic permanserit secundum meum consilium; puto autem quod et ego Spiritum Dei habeo.
1 Corinthians 8 1 De idolothytis autem, scimus quia omnes scientiam habemus. Scientia inflat, caritas vero aedificat. 
1 Corinthians 8 2 Si quis se existimat scire aliquid, nondum cognovit, quemadmodum oporteat eum scire; 
1 Corinthians 8 3 si quis autem diligit Deum, hic cognitus est ab eo. 
1 Corinthians 8 4 De esu igitur idolothytorum, scimus quia nullum idolum est in mundo, et quod nullus deus nisi Unus. 
1 Corinthians 8 5 Nam et si sunt, qui dicantur dii sive in caelo sive in terra, si quidem sunt dii multi et domini multi, 
1 Corinthians 8 6 nobis tamen unus Deus Pater, ex quo omnia et nos in illum, et unus Dominus Iesus Christus, per quem omnia et nos per ipsum.
1 Corinthians 8 7 Sed non in omnibus est scientia; quidam autem consuetudine usque nunc idoli quasi idolothytum manducant, et conscientia ipsorum, cum sit infirma, polluitur. 
1 Corinthians 8 8 Esca autem nos non commendat Deo; neque si non manducaverimus, deficiemus, neque si manducaverimus, abundabimus. 
1 Corinthians 8 9 Videte autem, ne forte haec licentia vestra offendiculum fiat infirmis. 
1 Corinthians 8 10 Si enim quis viderit eum, qui habet scientiam, in idolio recumbentem, nonne conscientia eius, cum sit infirma, aedificabitur ad manducandum idolothyta? 
1 Corinthians 8 11 Peribit enim infirmus in tua scientia, frater, propter quem Christus mortuus est! 
1 Corinthians 8 12 Sic autem peccantes in fratres et percutientes conscientiam eorum infirmam, in Christum peccatis. 
1 Corinthians 8 13 Quapropter si esca scandalizat fratrem meum, non manducabo carnem in aeternum, ne fratrem meum scandalizem.
1 Corinthians 9 1 Non sum liber? Non sum apo stolus? Nonne Iesum Dominum nostrum vidi? Non opus meum vos estis in Domino? 
1 Corinthians 9 2 Si aliis non sum apostolus, sed tamen vobis sum; nam signaculum apostolatus mei vos estis in Domino. 
1 Corinthians 9 3 Mea defensio apud eos, qui me interrogant, haec est. 
1 Corinthians 9 4 Numquid non habemus potestatem manducandi et bibendi? 
1 Corinthians 9 5 Numquid non habemus potestatem sororem mulierem circumducendi, sicut et ceteri apostoli et fratres Domini et Cephas? 
1 Corinthians 9 6 Aut solus ego et Barnabas non habemus potestatem non operandi?
1 Corinthians 9 7 Quis militat suis stipendiis umquam? Quis plantat vineam et fructum eius non edit? Aut quis pascit gregem et de lacte gregis non manducat? 
1 Corinthians 9 8 Numquid secundum hominem haec dico? An et lex haec non dicit? 
1 Corinthians 9 9 Scriptum est enim in Lege Moysis: “ Non alligabis os bovi trituranti ”. Numquid de bobus cura est Deo? 
1 Corinthians 9 10 An propter nos utique dicit? Nam propter nos scripta sunt, quoniam debet in spe, qui arat, arare; et, qui triturat, in spe fructus percipiendi. 
1 Corinthians 9 11 Si nos vobis spiritalia seminavimus, magnum est, si nos carnalia vestra metamus? 
1 Corinthians 9 12 Si alii potestatis vestrae participes sunt, non potius nos? Sed non usi sumus hac potestate, sed omnia sustinemus, ne quod offendiculum demus evangelio Christi. 
1 Corinthians 9 13 Nescitis quoniam, qui sacra operantur, quae de sacrario sunt, edunt; qui altari deserviunt, cum altari participantur? 
1 Corinthians 9 14 Ita et Dominus ordinavit his, qui evangelium annuntiant, de evangelio vivere.
1 Corinthians 9 15 Ego autem nullo horum usus sum. Non scripsi autem haec, ut ita fiant in me; bonum est enim mihi magis mori quam ut gloriam meam quis evacuet. 
1 Corinthians 9 16 Nam si evangelizavero, non est mihi gloria; necessitas enim mihi incumbit. Vae enim mihi est, si non evangelizavero! 
1 Corinthians 9 17 Si enim volens hoc ago, mercedem habeo; si autem invitus, dispensatio mihi credita est. 
1 Corinthians 9 18 Quae est ergo merces mea? Ut evangelium praedicans sine sumptu ponam evangelium, ut non abutar potestate mea in evangelio.
1 Corinthians 9 19 Nam cum liber essem ex omnibus, omnium me servum feci, ut plures lucri facerem. 
1 Corinthians 9 20 Et factus sum Iudaeis tamquam Iudaeus, ut Iudaeos lucrarer; his, qui sub lege sunt, quasi sub lege essem, cum ipse non essem sub lege, ut eos, qui sub lege erant, lucri facerem; 
1 Corinthians 9 21 his, qui sine lege erant, tamquam sine lege essem, cum sine lege Dei non essem, sed in lege essem Christi, ut lucri facerem eos, qui sine lege erant; 
1 Corinthians 9 22 factus sum infirmis infirmus, ut infirmos lucri facerem; omnibus omnia factus sum, ut aliquos utique facerem salvos. 
1 Corinthians 9 23 Omnia autem facio propter evangelium, ut comparticeps eius efficiar.
1 Corinthians 9 24 Nescitis quod hi, qui in stadio currunt, omnes quidem currunt, sed unus accipit bravium? Sic currite, ut comprehendatis. 
1 Corinthians 9 25 Omnis autem, qui in agone contendit, ab omnibus se abstinet; et illi quidem, ut corruptibilem coronam accipiant, nos autem incorruptam. 
1 Corinthians 9 26 Ego igitur sic curro non quasi in incertum, sic pugno non quasi aerem verberans; 
1 Corinthians 9 27 sed castigo corpus meum et in servitutem redigo, ne forte, cum aliis praedicaverim, ipse reprobus efficiar.
1 Corinthians 10 1 Nolo enim vos ignorare, fra tres, quoniam patres nostri omnes sub nube fuerunt et omnes mare transierunt 
1 Corinthians 10 2 et omnes in Moyse baptizati sunt in nube et in mari 
1 Corinthians 10 3 et omnes eandem escam spiritalem manducaverunt 
1 Corinthians 10 4 et omnes eundem potum spiritalem biberunt; bibebant autem de spiritali, consequente eos, petra; petra autem erat Christus. 
1 Corinthians 10 5 Sed non in pluribus eorum complacuit sibi Deus, nam prostrati sunt in deserto.
1 Corinthians 10 6 Haec autem figurae fuerunt nostrae, ut non simus concupiscentes malorum, sicut et illi concupierunt. 
1 Corinthians 10 7 Neque idolorum cultores efficiamini, sicut quidam ex ipsis; quemadmodum scriptum est: “ Sedit populus manducare et bibere, et surrexerunt ludere ”. 
1 Corinthians 10 8 Neque fornicemur, sicut quidam ex ipsis fornicati sunt, et ceciderunt una die viginti tria milia. 
1 Corinthians 10 9 Neque tentemus Christum, sicut quidam eorum tentaverunt et a serpentibus perierunt. 
1 Corinthians 10 10 Neque murmuraveritis, sicut quidam eorum murmuraverunt et perierunt ab exterminatore. 
1 Corinthians 10 11 Haec autem in figura contingebant illis; scripta sunt autem ad correptionem nostram, in quos fines saeculorum devenerunt. 
1 Corinthians 10 12 Itaque, qui se existimat stare, videat, ne cadat. 
1 Corinthians 10 13 Tentatio vos non apprehendit nisi humana; fidelis autem Deus, qui non patietur vos tentari super id quod potestis, sed faciet cum tentatione etiam proventum, ut possitis sustinere.
1 Corinthians 10 14 Propter quod, carissimi mihi, fugite ab idolorum cultura. 
1 Corinthians 10 15 Ut prudentibus loquor; vos iudicate, quod dico: 
1 Corinthians 10 16 Calix benedictionis, cui benedicimus, nonne communicatio sanguinis Christi est? Et panis, quem frangimus, nonne communicatio corporis Christi est? 
1 Corinthians 10 17 Quoniam unus panis, unum corpus multi sumus, omnes enim de uno pane participamur. 
1 Corinthians 10 18 Videte Israel secundum carnem: nonne, qui edunt hostias, communicantes sunt altari?
1 Corinthians 10 19 Quid ergo dico? Quod idolothytum sit aliquid? Aut quod idolum sit aliquid? 
1 Corinthians 10 20 Sed, quae immolant, daemoniis immolant et non Deo; nolo autem vos communicantes fieri daemoniis. 
1 Corinthians 10 21 Non potestis calicem Domini bibere et calicem daemoniorum; non potestis mensae Domini participes esse et mensae daemoniorum. 
1 Corinthians 10 22 An aemulamur Dominum? Numquid fortiores illo sumus?
1 Corinthians 10 23 “ Omnia licent! ”. Sed non omnia expediunt. “ Omnia licent! ”. Sed non omnia aedificant. 
1 Corinthians 10 24 Nemo, quod suum est, quaerat, sed quod alterius. 
1 Corinthians 10 25 Omne, quod in macello venit, manducate, nihil interrogantes propter conscientiam; 
1 Corinthians 10 26 Domini enim est terra, et plenitudo eius.
1 Corinthians 10 27 Si quis vocat vos infidelium, et vultis ire, omne, quod vobis apponitur, manducate, nihil interrogantes propter conscientiam. 
1 Corinthians 10 28 Si quis autem vobis dixerit: “ Hoc immolaticium est idolis ”, nolite manducare, propter illum, qui indicavit, et propter conscientiam; 
1 Corinthians 10 29 conscientiam autem dico non tuam ipsius sed alterius. Ut quid enim libertas mea iudicatur ab alia conscientia? 
1 Corinthians 10 30 Si ego cum gratia participo, quid blasphemor pro eo, quod gratias ago?
1 Corinthians 10 31 Sive ergo manducatis sive bibitis sive aliud quid facitis, omnia in gloriam Dei facite. 
1 Corinthians 10 32 Sine offensione estote Iudaeis et Graecis et ecclesiae Dei, 
1 Corinthians 10 33 sicut et ego per omnia omnibus placeo, non quaerens, quod mihi utile est, sed quod multis, ut salvi fiant.
1 Corinthians 11 1 Imitatores mei estote, sicut et ego Christi.
1 Corinthians 11 2 Laudo autem vos quod omnia mei memores estis et, sicut tradidi vobis, traditiones meas tenetis. 
1 Corinthians 11 3 Volo autem vos scire quod omnis viri caput Christus est, caput autem mulieris vir, caput vero Christi Deus. 
1 Corinthians 11 4 Omnis vir orans aut prophetans velato capite deturpat caput suum; 
1 Corinthians 11 5 omnis autem mulier orans aut prophetans non velato capite deturpat caput suum; unum est enim atque si decalvetur. 
1 Corinthians 11 6 Nam si non velatur mulier, et tondeatur! Si vero turpe est mulieri tonderi aut decalvari, veletur.
1 Corinthians 11 7 Vir quidem non debet velare caput, quoniam imago et gloria est Dei; mulier autem gloria viri est. 
1 Corinthians 11 8 Non enim vir ex muliere est, sed mulier ex viro; 
1 Corinthians 11 9 etenim non est creatus vir propter mulierem, sed mulier propter virum. 
1 Corinthians 11 10 Ideo debet mulier potestatem habere supra caput propter angelos. 
1 Corinthians 11 11 Verumtamen neque mulier sine viro, neque vir sine muliere in Domino; 
1 Corinthians 11 12 nam sicut mulier de viro, ita et vir per mulierem, omnia autem ex Deo. 
1 Corinthians 11 13 In vobis ipsi iudicate: Decet mulierem non velatam orare Deum? 
1 Corinthians 11 14 Nec ipsa natura docet vos quod vir quidem, si comam nutriat, ignominia est illi; 
1 Corinthians 11 15 mulier vero, si comam nutriat, gloria est illi? Quoniam coma pro velamine ei data est. 
1 Corinthians 11 16 Si quis autem videtur contentiosus esse, nos talem consuetudinem non habemus, neque ecclesiae Dei.
1 Corinthians 11 17 Hoc autem praecipio, non laudans quod non in melius sed in deterius convenitis. 
1 Corinthians 11 18 Primum quidem convenientibus vobis in ecclesia, audio scissuras inter vos esse et ex parte credo. 
1 Corinthians 11 19 Nam oportet et haereses inter vos esse, ut et, qui probati sunt, manifesti fiant in vobis. 
1 Corinthians 11 20 Convenientibus ergo vobis in unum, non est dominicam cenam manducare; 
1 Corinthians 11 21 unusquisque enim suam cenam praesumit in manducando, et alius quidem esurit, alius autem ebrius est. 
1 Corinthians 11 22 Numquid domos non habetis ad manducandum et bibendum? Aut ecclesiam Dei contemnitis et confunditis eos, qui non habent? Quid dicam vobis? Laudabo vos? In hoc non laudo!
1 Corinthians 11 23 Ego enim accepi a Domino, quod et tradidi vobis, quoniam Dominus Iesus, in qua nocte tradebatur, accepit panem 
1 Corinthians 11 24 et gratias agens fregit et dixit: “ Hoc est corpus meum, quod pro vobis est; hoc facite in meam commemorationem ”; 
1 Corinthians 11 25 similiter et calicem, postquam cenatum est, dicens: “ Hic calix novum testamentum est in meo sanguine; hoc facite, quotiescumque bibetis, in meam commemorationem ”. 
1 Corinthians 11 26 Quotiescumque enim manducabitis panem hunc et calicem bibetis, mortem Domini annuntiatis, donec veniat. 
1 Corinthians 11 27 Itaque, quicumque manducaverit panem vel biberit calicem Domini indigne, reus erit corporis et sanguinis Domini. 
1 Corinthians 11 28 Probet autem seipsum homo, et sic de pane illo edat et de calice bibat; 
1 Corinthians 11 29 qui enim manducat et bibit, iudicium sibi manducat et bibit non diiudicans corpus. 
1 Corinthians 11 30 Ideo inter vos multi infirmi et imbecilles et dormiunt multi. 
1 Corinthians 11 31 Quod si nosmetipsos diiudicaremus, non utique iudicaremur; 
1 Corinthians 11 32 dum iudicamur autem, a Domino corripimur, ut non cum hoc mundo damnemur 
1 Corinthians 11 33 Itaque, fratres mei, cum convenitis ad manducandum, invicem exspectate. 
1 Corinthians 11 34 Si quis esurit, domi manducet, ut non in iudicium conveniatis. Cetera autem, cum venero, disponam.
1 Corinthians 12 1 De spiritalibus autem, fra tres, nolo vos ignorare. 
1 Corinthians 12 2 Scitis quoniam, cum gentes essetis, ad simulacra muta, prout ducebamini, euntes. 
1 Corinthians 12 3 Ideo notum vobis facio quod nemo in Spiritu Dei loquens dicit: “ Anathema Iesus! ”; et nemo potest dicere: “ Dominus Iesus ”, nisi in Spiritu Sancto.
1 Corinthians 12 4 Divisiones vero gratiarum sunt, idem autem Spiritus; 
1 Corinthians 12 5 et divisiones ministrationum sunt, idem autem Dominus; 
1 Corinthians 12 6 et divisiones operationum sunt, idem vero Deus, qui operatur omnia in omnibus. 
1 Corinthians 12 7 Unicuique autem datur manifestatio Spiritus ad utilitatem. 
1 Corinthians 12 8 Alii quidem per Spiritum datur sermo sapientiae, alii autem sermo scientiae secundum eundem Spiritum, 
1 Corinthians 12 9 alteri fides in eodem Spiritu, alii donationes sanitatum in uno Spiritu, 
1 Corinthians 12 10 alii operationes virtutum, alii prophetatio, alii discretio spirituum, alii genera linguarum, alii interpretatio linguarum; 
1 Corinthians 12 11 haec autem omnia operatur unus et idem Spiritus, dividens singulis prout vult.
1 Corinthians 12 12 Sicut enim corpus unum est et membra habet multa, omnia autem membra corporis, cum sint multa, unum corpus sunt, ita et Christus; 
1 Corinthians 12 13 etenim in uno Spiritu omnes nos in unum corpus baptizati sumus, sive Iudaei sive Graeci sive servi sive liberi, et omnes unum Spiritum potati sumus. 
1 Corinthians 12 14 Nam et corpus non est unum membrum sed multa. 
1 Corinthians 12 15 Si dixerit pes: “Non sum manus, non sum de corpore ”, non ideo non est de corpore; 
1 Corinthians 12 16 et si dixerit auris: “ Non sum oculus, non sum de corpore ”, non ideo non est de corpore. 
1 Corinthians 12 17 Si totum corpus oculus est, ubi auditus? Si totum auditus, ubi odoratus? 
1 Corinthians 12 18 Nunc autem posuit Deus membra, unumquodque eorum in corpore, sicut voluit. 
1 Corinthians 12 19 Quod si essent omnia unum membrum, ubi corpus? 
1 Corinthians 12 20 Nunc autem multa quidem membra, unum autem corpus. 
1 Corinthians 12 21 Non potest dicere oculus manui: “ Non es mihi necessaria! ”; aut iterum caput pedibus: “ Non estis mihi necessarii! ”. 
1 Corinthians 12 22 Sed multo magis, quae videntur membra corporis infirmiora esse, necessaria sunt; 
1 Corinthians 12 23 et, quae putamus ignobiliora membra esse corporis, his honorem abundantiorem circumdamus; et, quae inhonesta sunt nostra, abundantiorem honestatem habent, 
1 Corinthians 12 24 honesta autem nostra nullius egent. Sed Deus temperavit corpus, ei, cui deerat, abundantiorem tribuendo honorem, 
1 Corinthians 12 25 ut non sit schisma in corpore, sed idipsum pro invicem sollicita sint membra. 
1 Corinthians 12 26 Et sive patitur unum membrum, compatiuntur omnia membra; sive glorificatur unum membrum, congaudent omnia membra. 
1 Corinthians 12 27 Vos autem estis corpus Christi et membra ex parte.
1 Corinthians 12 28 Et quosdam quidem posuit Deus in ecclesia primum apostolos, secundo prophetas, tertio doctores, deinde virtutes, exinde donationes curationum, opitulationes, gubernationes, genera linguarum. 
1 Corinthians 12 29 Numquid omnes apostoli? Numquid omnes prophetae? Numquid omnes doctores? Numquid omnes virtutes? 
1 Corinthians 12 30 Numquid omnes donationes habent curationum? Numquid omnes linguis loquuntur? Numquid omnes interpretantur? 
1 Corinthians 12 31 Aemulamini autem charismata maiora. Et adhuc excellentiorem viam vobis demonstro.
1 Corinthians 13 1 Si linguis hominum loquar et angelorum, caritatem au tem non habeam, factus sum velut aes sonans aut cymbalum tinniens.
1 Corinthians 13 2 Et si habuero prophetiam et noverim mysteria omnia et omnem scientiam, et si habuero omnem fidem, ita ut montes transferam, caritatem autem non habuero, nihil sum.
1 Corinthians 13 3 Et si distribuero in cibos omnes facultates meas et si tradidero corpus meum, ut glorier, caritatem autem non habuero, nihil mihi prodest.
1 Corinthians 13 4 Caritas patiens est, benigna est caritas, non aemulatur, non agit superbe, non inflatur, 
1 Corinthians 13 5 non est ambitiosa, non quaerit, quae sua sunt, non irritatur, non cogitat malum, 
1 Corinthians 13 6 non gaudet super iniquitatem, congaudet autem veritati; 
1 Corinthians 13 7 omnia suffert, omnia credit, omnia sperat, omnia sustinet.
1 Corinthians 13 8 Caritas numquam excidit. Sive prophetiae, evacuabuntur; sive linguae, cessabunt; sive scientia, destruetur. 
1 Corinthians 13 9 Ex parte enim cognoscimus et ex parte prophetamus; 
1 Corinthians 13 10 cum autem venerit, quod perfectum est, evacuabitur, quod ex parte est. 
1 Corinthians 13 11 Cum essem parvulus, loquebar ut parvulus, sapiebam ut parvulus, cogitabam ut parvulus; quando factus sum vir, evacuavi, quae erant parvuli. 
1 Corinthians 13 12 Videmus enim nunc per speculum in aenigmate, tunc autem facie ad faciem; nunc cognosco ex parte, tunc autem cognoscam, sicut et cognitus sum.
1 Corinthians 13 13 Nunc autem manet fides, spes, caritas, tria haec; maior autem ex his est caritas.
1 Corinthians 14 1 Sectamini caritatem, aemu lamini spiritalia, magis au tem, ut prophetetis. 
1 Corinthians 14 2 Qui enim loquitur lingua, non hominibus loquitur sed Deo; nemo enim audit, spiritu autem loquitur mysteria. 
1 Corinthians 14 3 Qui autem prophetat, hominibus loquitur aedificationem et exhortationem et consolationes. 
1 Corinthians 14 4 Qui loquitur lingua, semetipsum aedificat; qui autem prophetat, ecclesiam aedificat. 
1 Corinthians 14 5 Volo autem omnes vos loqui linguis, magis autem prophetare; maior autem est qui prophetat, quam qui loquitur linguis, nisi forte interpretetur, ut ecclesia aedificationem accipiat.
1 Corinthians 14 6 Nunc autem, fratres, si venero ad vos linguis loquens, quid vobis prodero, nisi vobis loquar aut in revelatione aut in scientia aut in prophetia aut in doctrina? 
1 Corinthians 14 7 Tamen, quae sine anima sunt vocem dantia, sive tibia sive cithara, nisi distinctionem sonituum dederint, quomodo scietur quod tibia canitur, aut quod citharizatur? 
1 Corinthians 14 8 Etenim si incertam vocem det tuba, quis parabit se ad bellum? 
1 Corinthians 14 9 Ita et vos per linguam nisi manifestum sermonem dederitis, quomodo scietur id, quod dicitur? Eritis enim in aera loquentes. 
1 Corinthians 14 10 Tam multa, ut puta, genera linguarum sunt in mundo, et nihil sine voce est. 
1 Corinthians 14 11 Si ergo nesciero virtutem vocis, ero ei, qui loquitur, barbarus; et, qui loquitur, mihi barbarus.
1 Corinthians 14 12 Sic et vos, quoniam aemulatores estis spirituum, ad aedificationem ecclesiae quaerite, ut abundetis. 
1 Corinthians 14 13 Et ideo, qui loquitur lingua, oret, ut interpretetur. 
1 Corinthians 14 14 Nam si orem lingua, spiritus meus orat, mens autem mea sine fructu est. 
1 Corinthians 14 15 Quid ergo est? Orabo spiritu, orabo et mente; psallam spiritu, psallam et mente. 
1 Corinthians 14 16 Ceterum si benedixeris in spiritu, qui supplet locum idiotae, quomodo dicet “ Amen! ” super tuam benedictionem, quoniam quid dicas nescit? 
1 Corinthians 14 17 Nam tu quidem bene gratias agis, sed alter non aedificatur. 
1 Corinthians 14 18 Gratias ago Deo, quod omnium vestrum magis linguis loquor; 
1 Corinthians 14 19 sed in ecclesia volo quinque verba sensu meo loqui, ut et alios instruam, quam decem milia verborum in lingua.
1 Corinthians 14 20 Fratres, nolite pueri effici sensibus, sed malitia parvuli estote; sensibus autem perfecti estote.
1 Corinthians 14 21 In lege scriptum est: “ In aliis linguis et in labiis aliorum loquar populo huic, et nec sic exaudient me ”, dicit Dominus. 
1 Corinthians 14 22 Itaque linguae in signum sunt non fidelibus sed infidelibus, prophetia autem non infidelibus sed fidelibus. 
1 Corinthians 14 23 Si ergo conveniat universa ecclesia in unum, et omnes linguis loquantur, intrent autem idiotae aut infideles, nonne dicent quod insanitis? 
1 Corinthians 14 24 Si autem omnes prophetent, intret autem quis infidelis vel idiota, convincitur ab omnibus, diiudicatur ab omnibus, 
1 Corinthians 14 25 occulta cordis eius manifesta fiunt; et ita cadens in faciem adorabit Deum pronuntians: “ Vere Deus in vobis est! ”.
1 Corinthians 14 26 Quid ergo est, fratres? Cum convenitis, unusquisque psalmum habet, doctrinam habet, apocalypsim habet, linguam habet, interpretationem habet: omnia ad aedificationem fiant. 
1 Corinthians 14 27 Sive lingua quis loquitur, secundum duos aut ut multum tres, et per partes, et unus interpretetur; 
1 Corinthians 14 28 si autem non fuerit interpres, taceat in ecclesia, sibi autem loquatur et Deo. 
1 Corinthians 14 29 Prophetae duo aut tres dicant, et ceteri diiudicent; 
1 Corinthians 14 30 quod si alii revelatum fuerit sedenti, prior taceat. 
1 Corinthians 14 31 Potestis enim omnes per singulos prophetare, ut omnes discant, et omnes exhortentur; 
1 Corinthians 14 32 et spiritus prophetarum prophetis subiecti sunt; 
1 Corinthians 14 33 non enim est dissensionis Deus sed pacis. Sicut in omnibus ecclesiis sanctorum, 
1 Corinthians 14 34 mulieres in ecclesiis taceant, non enim permittitur eis loqui; sed subditae sint, sicut et Lex dicit. 
1 Corinthians 14 35 Si quid autem volunt discere, domi viros suos interrogent; turpe est enim mulieri loqui in ecclesia.
1 Corinthians 14 36 An a vobis verbum Dei processit aut in vos solos pervenit? 
1 Corinthians 14 37 Si quis videtur propheta esse aut spiritalis, cognoscat, quae scribo vobis, quia Domini est mandatum. 
1 Corinthians 14 38 Si quis autem ignorat, ignorabitur. 
1 Corinthians 14 39 Itaque, fratres mei, aemulamini prophetare et loqui linguis nolite prohibere; 
1 Corinthians 14 40 omnia autem honeste et secundum ordinem fiant.
1 Corinthians 15 1 Notum autem vobis facio, fratres, evangelium, quod evangelizavi vobis, quod et accepistis, in quo et statis, 
1 Corinthians 15 2 per quod et salvamini, qua ratione evangelizaverim vobis, si tenetis, nisi si frustra credidistis! 
1 Corinthians 15 3 Tradidi enim vobis in primis, quod et accepi, quoniam Christus mortuus est pro peccatis nostris secundum Scripturas 
1 Corinthians 15 4 et quia sepultus est et quia suscitatus est tertia die secundum Scripturas 
1 Corinthians 15 5 et quia visus est Cephae et post haec Duodecim; 
1 Corinthians 15 6 deinde visus est plus quam quingentis fratribus simul, ex quibus plures manent usque adhuc, quidam autem dormierunt; 
1 Corinthians 15 7 deinde visus est Iacobo, deinde apostolis omnibus; 
1 Corinthians 15 8 novissime autem omnium, tamquam abortivo, visus est et mihi. 
1 Corinthians 15 9 Ego enim sum minimus apostolorum, qui non sum dignus vocari apostolus, quoniam persecutus sum ecclesiam Dei; 
1 Corinthians 15 10 gratia autem Dei sum id, quod sum, et gratia eius in me vacua non fuit, sed abundantius illis omnibus laboravi; non ego autem, sed gratia Dei mecum. 
1 Corinthians 15 11 Igitur sive ego sive illi, sic praedicamus, et sic credidistis.
1 Corinthians 15 12 Si autem Christus praedicatur quod suscitatus est a mortuis, quomodo quidam dicunt in vobis quoniam resurrectio mortuorum non est? 
1 Corinthians 15 13 Si autem resurrectio mortuorum non est, neque Christus suscitatus est! 
1 Corinthians 15 14 Si autem Christus non suscitatus est, inanis est ergo praedicatio nostra, inanis est et fides vestra; 
1 Corinthians 15 15 invenimur autem et falsi testes Dei, quoniam testimonium diximus adversus Deum quod suscitaverit Christum, quem non suscitavit, si revera mortui non resurgunt. 
1 Corinthians 15 16 Nam si mortui non resurgunt, neque Christus resurrexit; 
1 Corinthians 15 17 quod si Christus non resurrexit, stulta est fides vestra; adhuc estis in peccatis vestris. 
1 Corinthians 15 18 Ergo et, qui dormierunt in Christo, perierunt. 
1 Corinthians 15 19 Si in hac vita tantum in Christo sperantes sumus, miserabiliores sumus omnibus hominibus.
1 Corinthians 15 20 Nunc autem Christus resurrexit a mortuis, primitiae dormientium. 
1 Corinthians 15 21 Quoniam enim per hominem mors, et per hominem resurrectio mortuorum: 
1 Corinthians 15 22 sicut enim in Adam omnes moriuntur, ita et in Christo omnes vivificabuntur. 
1 Corinthians 15 23 Unusquisque autem in suo ordine: primitiae Christus; deinde hi, qui sunt Christi, in adventu eius; 
1 Corinthians 15 24 deinde finis, cum tradiderit regnum Deo et Patri, cum evacuaverit omnem principatum et omnem potestatem et virtutem. 
1 Corinthians 15 25 Oportet autem illum regnare, donec ponat omnes inimicos sub pedibus eius. 
1 Corinthians 15 26 Novissima autem inimica destruetur mors; 
1 Corinthians 15 27 omnia enim subiecit sub pedibus eius. Cum autem dicat: “Omnia subiecta sunt”, sine dubio praeter eum, qui subiecit ei omnia. 
1 Corinthians 15 28 Cum autem subiecta fuerint illi omnia, tunc ipse Filius subiectus erit illi, qui sibi subiecit omnia, ut sit Deus omnia in omnibus.
1 Corinthians 15 29 Alioquin quid facient, qui baptizantur pro mortuis? Si omnino mortui non resurgunt, ut quid et baptizantur pro illis? 
1 Corinthians 15 30 Ut quid et nos periclitamur omni hora? 
1 Corinthians 15 31 Cotidie morior, utique per vestram gloriationem, fratres, quam habeo in Christo Iesu Domino nostro! 
1 Corinthians 15 32 Si secundum hominem ad bestias pugnavi Ephesi, quid mihi prodest? Si mortui non resurgunt, manducemus et bibamus, cras enim moriemur. 
1 Corinthians 15 33 Noli te seduci: “ Corrumpunt mores bonos colloquia mala ”. 
1 Corinthians 15 34 Evigilate iuste et nolite peccare! Ignorantiam enim Dei quidam ha bent; ad reverentiam vobis loquor. 
1 Corinthians 15 35 Sed dicet aliquis: “ Quomodo resurgunt mortui? Quali autem corpore veniunt? ”. 
1 Corinthians 15 36 Insipiens! Tu, quod seminas, non vivificatur, nisi prius moriatur; 
1 Corinthians 15 37 et, quod seminas, non corpus, quod futurum est, seminas sed nudum granum, ut puta tritici aut alicuius ceterorum. 
1 Corinthians 15 38 Deus autem dat illi corpus sicut voluit, et unicuique seminum proprium corpus. 
1 Corinthians 15 39 Non omnis caro eadem caro, sed alia hominum, alia caro pecorum, alia caro volucrum, alia autem piscium. 
1 Corinthians 15 40 Et corpora caelestia et corpora terrestria, sed alia quidem caelestium gloria, alia autem terrestrium. 
1 Corinthians 15 41 Alia claritas solis, alia claritas lunae et alia claritas stellarum; stella enim a stella differt in claritate. 
1 Corinthians 15 42 Sic et resurrectio mortuorum: seminatur in corruptione, resurgit in incorruptione; 
1 Corinthians 15 43 seminatur in ignobilitate, resurgit in gloria; seminatur in infirmitate, resurgit in virtute; 
1 Corinthians 15 44 seminatur corpus animale, resurgit corpus spiritale. Si est corpus animale, est et spiritale. 
1 Corinthians 15 45 Sic et scriptum est: “ Factus est primus homo Adam in animam viventem ”; novissimus Adam in Spiritum vivificantem. 
1 Corinthians 15 46 Sed non prius, quod spiritale est, sed quod animale est; deinde quod spiritale. 
1 Corinthians 15 47 Primus homo de terra terrenus, secundus homo de caelo. 
1 Corinthians 15 48 Qualis terrenus, tales et terreni, et qualis caelestis, tales et caelestes; 
1 Corinthians 15 49 et sicut portavimus imaginem terreni, portabimus et imaginem caelestis. 
1 Corinthians 15 50 Hoc autem dico, fratres, quoniam caro et sanguis regnum Dei possidere non possunt, neque corruptio incorruptelam possidebit. 
1 Corinthians 15 51 Ecce mysterium vobis dico: Non omnes quidem dormiemus, sed omnes immutabimur, 
1 Corinthians 15 52 in momento, in ictu oculi, in novissima tuba; canet enim, et mortui suscitabuntur incorrupti, et nos immutabimur. 
1 Corinthians 15 53 Oportet enim corruptibile hoc induere incorruptelam, et mortale induere immortalitatem. 
1 Corinthians 15 54 Cum autem corruptibile hoc induerit incorruptelam, et mortale hoc induerit immortalitatem, tunc fiet sermo, qui scriptus est: “ Absorpta est mors in victoria.
1 Corinthians 15 55 Ubi est, mors, victoria tua? Ubi est, mors, stimulus tuus? ”.
1 Corinthians 15 56 Stimulus autem mortis peccatum est, virtus vero peccati lex. 
1 Corinthians 15 57 Deo autem gratias, qui dedit nobis victoriam per Dominum nostrum Iesum Christum. 
1 Corinthians 15 58 Itaque, fratres mei dilecti, stabiles estote, immobiles, abundantes in opere Domini semper, scientes quod labor vester non est inanis in Domino.
1 Corinthians 16 1 De collectis autem, quae fiunt in sanctos, sicut ordina vi ecclesiis Galatiae, ita et vos facite. 
1 Corinthians 16 2 Per primam sabbati unusquisque vestrum apud se ponat recondens, quod ei beneplacuerit, ut non, cum venero, tunc collectae fiant. 
1 Corinthians 16 3 Cum autem praesens fuero, quos probaveritis, per epistulas hos mittam perferre gratiam vestram in Ierusalem; 
1 Corinthians 16 4 quod si dignum fuerit, ut et ego eam, mecum ibunt.
1 Corinthians 16 5 Veniam autem ad vos, cum Macedoniam pertransiero, nam Macedoniam pertransibo; 
1 Corinthians 16 6 apud vos autem forsitan manebo vel etiam hiemabo, ut vos me deducatis, quocumque iero. 
1 Corinthians 16 7 Nolo enim vos modo in transitu videre; spero enim me aliquantum temporis manere apud vos, si Dominus permiserit. 
1 Corinthians 16 8 Permanebo autem Ephesi usque ad Pentecosten; 
1 Corinthians 16 9 ostium enim mihi apertum est magnum et efficax, et adversarii multi. 
1 Corinthians 16 10 Si autem venerit Timotheus, videte, ut sine timore sit apud vos, opus enim Domini operatur, sicut et ego; 
1 Corinthians 16 11 ne quis ergo illum spernat. Deducite autem illum in pace, ut veniat ad me; exspecto enim illum cum fratribus. 
1 Corinthians 16 12 De Apollo autem fratre, multum rogavi eum, ut veniret ad vos cum fratribus, et utique non fuit voluntas, ut nunc veniret; veniet autem, cum ei opportunum fuerit.
1 Corinthians 16 13 Vigilate, state in fide, viriliter agite, confortamini; 
1 Corinthians 16 14 omnia vestra in caritate fiant. 
1 Corinthians 16 15 Obsecro autem vos, fratres: nostis domum Stephanae, quoniam sunt primitiae Achaiae et in ministerium sanctorum ordinaverunt seipsos; 
1 Corinthians 16 16 ut et vos subditi sitis eiusmodi et omni cooperanti et laboranti. 
1 Corinthians 16 17 Gaudeo autem in praesentia Stephanae et Fortunati et Achaici, quoniam id quod vobis deerat, ipsi suppleverunt; 
1 Corinthians 16 18 refecerunt enim et meum spiritum et vestrum. Cognoscite ergo, qui eiusmodi sunt.
1 Corinthians 16 19 Salutant vos ecclesiae Asiae. Salutant vos in Domino multum Aquila et Prisca cum domestica sua ecclesia. 
1 Corinthians 16 20 Salutant vos fratres omnes. Salutate invicem in osculo sancto.
1 Corinthians 16 21 Salutatio mea manu Pauli. 
1 Corinthians 16 22 Si quis non amat Dominum, sit anathema. Marana tha!
1 Corinthians 16 23 Gratia Domini Iesu vobiscum. 
1 Corinthians 16 24 Caritas mea cum omnibus vobis in Christo Iesu.
2 Corinthians 1 1 Paulus, apostolus Christi Iesu per voluntatem Dei, et Timo theus frater ecclesiae Dei, quae est Corinthi, cum sanctis omnibus, qui sunt in universa Achaia: 
2 Corinthians 1 2 gratia vobis et pax a Deo Patre nostro et Domino Iesu Christo.
2 Corinthians 1 3 Benedictus Deus et Pater Domini nostri Iesu Christi, Pater misericordiarum et Deus totius consolationis, 
2 Corinthians 1 4 qui consolatur nos in omni tribulatione nostra, ut possimus et ipsi consolari eos, qui in omni pressura sunt, per exhortationem, qua exhortamur et ipsi a Deo; 
2 Corinthians 1 5 quoniam, sicut abundant passiones Christi in nobis, ita per Christum abundat et consolatio nostra. 
2 Corinthians 1 6 Sive autem tribulamur, pro vestra exhortatione et salute; sive exhortamur, pro vestra exhortatione, quae operatur in tolerantia earundem passionum, quas et nos patimur. 
2 Corinthians 1 7 Et spes nostra firma pro vobis, scientes quoniam, sicut socii passionum estis, sic eritis et consolationis.
2 Corinthians 1 8 Non enim volumus ignorare vos, fratres, de tribulatione nostra, quae facta est in Asia, quoniam supra modum gravati sumus supra virtutem, ita ut taederet nos etiam vivere; 
2 Corinthians 1 9 sed ipsi in nobis ipsis responsum mortis habuimus, ut non simus fidentes in nobis sed in Deo, qui suscitat mortuos: 
2 Corinthians 1 10 qui de tanta morte eripuit nos et eruet, in quem speramus, et adhuc eripiet; 
2 Corinthians 1 11 adiuvantibus et vobis in oratione pro nobis, ut propter eam, quae ex multis personis in nos est, donationem, per multos gratiae agantur pro nobis.
2 Corinthians 1 12 Nam gloria nostra haec est, testimonium conscientiae nostrae, quod in simplicitate et sinceritate Dei et non in sapientia carnali, sed in gratia Dei conversati sumus in mundo, abundantius autem ad vos. 
2 Corinthians 1 13 Non enim alia scribimus vobis quam quae legitis aut etiam cognoscitis; spero autem quod usque in finem cognoscetis, 
2 Corinthians 1 14 sicut et cognovistis nos ex parte, quia gloria vestra sumus, sicut et vos nostra in die Domini nostri Iesu.
2 Corinthians 1 15 Et hac confidentia volui prius venire ad vos, ut secundam gratiam haberetis, 
2 Corinthians 1 16 et per vos transire in Macedoniam et iterum a Macedonia venire ad vos et a vobis deduci in Iudaeam. 
2 Corinthians 1 17 Cum hoc ergo voluissem, numquid levitate usus sum? Aut, quae cogito, secundum carnem cogito, ut sit apud me “ Est, est ” et “ Non, non ”? 
2 Corinthians 1 18 Fidelis autem Deus, quia sermo noster, qui fit apud vos, non est “ Est ” et “ Non ”! 
2 Corinthians 1 19 Dei enim Filius Iesus Christus, qui in vobis per nos praedicatus est, per me et Silvanum et Timotheum, non fuit “ Est ” et “ Non ”, sed “ Est ” in illo fuit. 
2 Corinthians 1 20 Quotquot enim promissiones Dei sunt, in illo “ Est ”; ideo et per ipsum “ Amen ” Deo ad gloriam per nos. 
2 Corinthians 1 21 Qui autem confirmat nos vobiscum in Christum et qui unxit nos, Deus, 
2 Corinthians 1 22 et qui signavit nos et dedit arrabonem Spiritus in cordibus nostris.
2 Corinthians 1 23 Ego autem testem Deum invoco in animam meam, quod parcens vobis non veni ultra Corinthum. 
2 Corinthians 1 24 Non quia dominamur fidei vestrae, sed adiutores sumus gaudii vestri, nam fide stetistis.
2 Corinthians 2 1 Statui autem hoc ipse apud me, ne iterum in tristitia venirem ad vos; 
2 Corinthians 2 2 si enim ego contristo vos, et quis est qui me laetificet, nisi qui contristatur ex me? 
2 Corinthians 2 3 Et hoc ipsum scripsi, ut non, cum venero, tristitiam habeam de quibus oportebat me gaudere, confidens in omnibus vobis, quia meum gaudium omnium vestrum est. 
2 Corinthians 2 4 Nam ex multa tribulatione et angustia cordis scripsi vobis per multas lacrimas, non ut contristemini, sed ut sciatis quam carita tem habeo abundantius in vos. 
2 Corinthians 2 5 Si quis autem contristavit, non me contristavit, sed ex parte, ut non onerem, omnes vos. 
2 Corinthians 2 6 Sufficit illi, qui eiusmodi est, obiurgatio haec, quae fit a pluribus, 
2 Corinthians 2 7 ita ut e contra magis donetis et consolemini, ne forte abundantiore tristitia absorbeatur, qui eiusmodi est. 
2 Corinthians 2 8 Propter quod obsecro vos, ut confirmetis in illum caritatem; 
2 Corinthians 2 9 ideo enim et scripsi, ut cognoscam probationem vestram, an in omnibus oboedientes sitis. 
2 Corinthians 2 10 Cui autem aliquid donatis, et ego; nam et ego, quod donavi, si quid donavi, propter vos in persona Christi, 
2 Corinthians 2 11 ut non circumveniamur a Satana; non enim ignoramus cogitationes eius.
2 Corinthians 2 12 Cum venissem autem Troadem ob evangelium Christi, et ostium mihi apertum esset in Domino, 
2 Corinthians 2 13 non habui requiem spiritui meo, eo quod non invenerim Titum fratrem meum, sed valefaciens eis profectus sum in Macedoniam. 
2 Corinthians 2 14 Deo autem gratias, qui semper triumphat nos in Christo et odorem notitiae suae manifestat per nos in omni loco. 
2 Corinthians 2 15 Quia Christi bonus odor sumus Deo in his, qui salvi fiunt, et in his, qui pereunt: 
2 Corinthians 2 16 aliis quidem odor ex morte in mortem, aliis autem odor ex vita in vitam. Et ad haec quis idoneus? 
2 Corinthians 2 17 Non enim sumus sicut plurimi adulterantes verbum Dei, sed sicut ex sinceritate, sed sicut ex Deo coram Deo in Christo loquimur.
2 Corinthians 3 1 Incipimus iterum nosmetipsos commendare? Aut numquid egemus, sicut quidam, commendaticiis epistulis ad vos aut ex vobis? 
2 Corinthians 3 2 Epistula nostra vos estis, scripta in cordibus nostris, quae scitur et legitur ab omnibus hominibus; 
2 Corinthians 3 3 manifestati quoniam epistula estis Christi ministrata a nobis, scripta non atramento sed Spiritu Dei vivi, non in tabulis lapideis sed in tabulis cordis carnalibus.
2 Corinthians 3 4 Fiduciam autem talem habemus per Christum ad Deum. 
2 Corinthians 3 5 Non quod sufficientes simus cogitare aliquid a nobis quasi ex nobis, sed sufficientia nostra ex Deo est, 
2 Corinthians 3 6 qui et idoneos nos fecit ministros Novi Testamenti, non litterae sed Spiritus: littera enim occidit, Spiritus autem vivificat.
2 Corinthians 3 7 Quod si ministratio mortis, litteris deformata in lapidibus, fuit in gloria, ita ut non possent intendere filii Israel in faciem Moysis propter gloriam vultus eius, quae evacuatur, 
2 Corinthians 3 8 quomodo non magis ministratio Spiritus erit in gloria? 
2 Corinthians 3 9 Nam si ministerium damnationis gloria est, multo magis abundat ministerium iustitiae in gloria. 
2 Corinthians 3 10 Nam nec glorificatum est, quod claruit in hac parte, propter excellentem gloriam; 
2 Corinthians 3 11 si enim, quod evacuatur, per gloriam est, multo magis, quod manet, in gloria est.
2 Corinthians 3 12 Habentes igitur talem spem multa fiducia utimur, 
2 Corinthians 3 13 et non sicut Moyses: ponebat velamen super faciem suam, ut non intenderent filii Israel in finem illius quod evacuatur. 
2 Corinthians 3 14 Sed obtusi sunt sensus eorum. Usque in hodiernum enim diem idipsum velamen in lectione Veteris Testamenti manet non revelatum, quoniam in Christo evacuatur; 
2 Corinthians 3 15 sed usque in hodiernum diem, cum legitur Moyses, velamen est positum super cor eorum. 
2 Corinthians 3 16 Quando autem conversus fuerit ad Dominum, aufertur velamen. 
2 Corinthians 3 17 Dominus autem Spiritus est; ubi autem Spiritus Domini, ibi libertas. 
2 Corinthians 3 18 Nos vero omnes revelata facie gloriam Domini speculantes, in eandem imaginem transformamur a claritate in clarita tem tamquam a Domini Spiritu. 
2 Corinthians 4 1 Ideo habentes hanc ministra tionem, iuxta quod misericor diam consecuti sumus, non deficimus, 
2 Corinthians 4 2 sed abdicavimus occulta dedecoris non ambulantes in astutia neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.
2 Corinthians 4 3 Quod si etiam velatum est evangelium nostrum, in his, qui pereunt, est velatum; 
2 Corinthians 4 4 in quibus deus huius saeculi excaecavit mentes infidelium, ut non fulgeat illuminatio evangelii gloriae Christi, qui est imago Dei. 
2 Corinthians 4 5 Non enim nosmetipsos praedicamus sed Iesum Christum Dominum; nos autem servos vestros per Iesum. 
2 Corinthians 4 6 Quoniam Deus, qui dixit: “ De tenebris lux splendescat ”, ipse illuxit in cordibus nostris ad illuminationem scientiae claritatis Dei in facie Iesu Christi.
2 Corinthians 4 7 Habemus autem thesaurum istum in vasis fictilibus, ut sublimitas sit virtutis Dei et non ex nobis. 
2 Corinthians 4 8 In omnibus tribulationem patimur, sed non angustiamur; aporiamur, sed non destituimur; 
2 Corinthians 4 9 persecutionem patimur, sed non derelinquimur; deicimur, sed non perimus; 
2 Corinthians 4 10 semper mortificationem Iesu in corpore circumferentes, ut et vita Iesu in corpore nostro manifestetur. 
2 Corinthians 4 11 Semper enim nos, qui vivimus, in mortem tradimur propter Iesum, ut et vita Iesu manifestetur in carne nostra mortali. 
2 Corinthians 4 12 Ergo mors in nobis operatur, vita autem in vobis.
2 Corinthians 4 13 Habentes autem eundem spiritum fidei, sicut scriptum est: “ Credidi, propter quod locutus sum ”, et nos credimus, propter quod et loquimur, 
2 Corinthians 4 14 scientes quoniam, qui suscitavit Dominum Iesum, et nos cum Iesu suscitabit et constituet vobiscum. 
2 Corinthians 4 15 Omnia enim propter vos, ut gratia abundans per multos gratiarum actionem abundare faciat in gloriam Dei. 
2 Corinthians 4 16 Propter quod non deficimus, sed licet is, qui foris est, noster homo corrumpitur, tamen is, qui intus est, noster renovatur de die in diem. 
2 Corinthians 4 17 Id enim, quod in praesenti est, leve tribulationis nostrae supra modum in sublimitatem aeternum gloriae pondus operatur nobis, 
2 Corinthians 4 18 non contemplantibus nobis, quae videntur, sed quae non videntur; quae enim videntur, temporalia sunt, quae autem non videntur, aeterna sunt.
2 Corinthians 5 1 Scimus enim quoniam, si terre stris domus nostra huius taber naculi dissolvatur, aedificationem ex Deo habemus domum non manufactam, aeternam in caelis. 
2 Corinthians 5 2 Nam et in hoc ingemiscimus, habitationem nostram, quae de caelo est, superindui cupientes, 
2 Corinthians 5 3 si tamen et exspoliati, non nudi inveniamur.
2 Corinthians 5 4 Nam et, qui sumus in tabernaculo, ingemiscimus gravati, eo quod nolumus exspoliari, sed supervestiri, ut absorbeatur, quod mortale est, a vita. 
2 Corinthians 5 5 Qui autem effecit nos in hoc ipsum, Deus, qui dedit nobis arrabonem Spiritus.
2 Corinthians 5 6 Audentes igitur semper et scientes quoniam, dum praesentes sumus in corpore, peregrinamur a Domino; 
2 Corinthians 5 7 per fidem enim ambulamus et non per speciem. 
2 Corinthians 5 8 Audemus autem et bonam voluntatem habemus magis peregrinari a corpore et praesentes esse ad Dominum. 
2 Corinthians 5 9 Et ideo contendimus sive praesentes sive absentes placere illi. 
2 Corinthians 5 10 Omnes enim nos manifestari oportet ante tribunal Christi, ut referat unusquisque pro eis, quae per corpus gessit, sive bonum sive malum.
2 Corinthians 5 11 Scientes ergo timorem Domini hominibus suademus, Deo autem manifesti sumus; spero autem et in conscientiis vestris manifestos nos esse. 
2 Corinthians 5 12 Non iterum nos commendamus vobis, sed occasionem damus vobis gloriandi pro nobis, ut habeatis ad eos, qui in facie gloriantur et non in corde. 
2 Corinthians 5 13 Sive enim mente excedimus, Deo; sive sobrii sumus, vobis.
2 Corinthians 5 14 Caritas enim Christi urget nos, aestimantes, hoc, quoniam, si unus pro omnibus mortuus est, ergo omnes mortui sunt; 
2 Corinthians 5 15 et pro omnibus mortuus est, ut et, qui vivunt, iam non sibi vivant, sed ei, qui pro ipsis mortuus est et resurrexit. 
2 Corinthians 5 16 Itaque nos ex hoc neminem novimus secundum carnem; et si cognovimus secundum carnem Christum, sed nunc iam non novimus. 
2 Corinthians 5 17 Si quis ergo in Christo, nova creatura; vetera transierunt, ecce, facta sunt nova.
2 Corinthians 5 18 Omnia autem ex Deo, qui reconciliavit nos sibi per Christum et dedit nobis ministerium reconciliationis, 
2 Corinthians 5 19 quoniam quidem Deus erat in Christo mundum reconcilians sibi, non reputans illis delicta ipsorum; et posuit in nobis verbum reconciliationis. 
2 Corinthians 5 20 Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo. 
2 Corinthians 5 21 Eum, qui non noverat peccatum, pro nobis peccatum fecit, ut nos efficeremur iustitia Dei in ipso.
2 Corinthians 6 1 Adiuvantes autem et exhor tamur, ne in vacuum gratiam Dei recipiatis 
2 Corinthians 6 2 — ait enim: “ Tempore accepto exaudivi te et in die salutis adiuvi te ”; ecce nunc tempus acceptabile, ecce nunc dies salutis — 
2 Corinthians 6 3 nemini dantes ullam offensionem, ut non vituperetur ministerium, 
2 Corinthians 6 4 sed in omnibus exhibentes nosmetipsos sicut Dei ministros in multa patientia, in tribulationibus, in necessitatibus, in angustiis, 
2 Corinthians 6 5 in plagis, in carceribus, in seditionibus, in laboribus, in vigiliis, in ieiuniis, 
2 Corinthians 6 6 in castitate, in scientia, in longanimitate, in suavitate, in Spiritu Sancto, in caritate non ficta, 
2 Corinthians 6 7 in verbo veritatis, in virtute Dei; per arma iustitiae a dextris et sinistris, 
2 Corinthians 6 8 per gloriam et ignobilitatem, per infamiam et bonam famam; ut seductores, et veraces; 
2 Corinthians 6 9 sicut qui ignoti, et cogniti; quasi morientes, et ecce vivimus; ut castigati, et non mortificati; 
2 Corinthians 6 10 quasi tristes, semper autem gaudentes; sicut egentes, multos autem locupletantes; tamquam nihil habentes, et omnia possidentes.
2 Corinthians 6 11 Os nostrum patet ad vos, o Corinthii, cor nostrum dilatatum est. 
2 Corinthians 6 12 Non angustiamini in nobis, sed angustiamini in visceribus vestris; 
2 Corinthians 6 13 eandem autem habentes remunerationem, tamquam filiis dico, dilatamini et vos.
2 Corinthians 6 14 Nolite iugum ducere cum infidelibus! Quae enim participatio iustitiae cum iniquitate? Aut quae societas luci ad tenebras? 
2 Corinthians 6 15 Quae autem conventio Christi cum Beliar, aut quae pars fideli cum infideli? 
2 Corinthians 6 16 Qui autem consensus templo Dei cum idolis? Vos enim estis templum Dei vivi; sicut dicit Deus: “ Inhabitabo in illis et inambulabo et ero illorum Deus, et ipsi erunt mihi populus.
2 Corinthians 6 17 Propter quod exite de medio eorum et separamini, dicit Dominus, et immundum ne tetigeritis; et ego recipiam vos
2 Corinthians 6 18 et ero vobis in Patrem, et vos eritis mihi in filios et filias, dicit Dominus omnipotens ”.
2 Corinthians 7 1 Has igitur habentes promissio nes, carissimi, mundemus nos ab omni inquinamento carnis et spiritus, perficientes sanctificationem in timore Dei.
2 Corinthians 7 2 Capite nos! Neminem laesimus, neminem corrupimus, neminem circumvenimus. 
2 Corinthians 7 3 Non ad condemnationem dico; praedixi enim quod in cordibus nostris estis ad commoriendum et ad convivendum. 
2 Corinthians 7 4 Multa mihi fiducia est apud vos, multa mihi gloriatio pro vobis; repletus sum consolatione, superabundo gaudio in omni tribulatione nostra. 
2 Corinthians 7 5 Nam et cum venissemus Macedoniam, nullam requiem habuit caro nostra, sed omnem tribulationem passi: foris pugnae, intus timores.
2 Corinthians 7 6 Sed qui consolatur humiles, consolatus est nos Deus in adventu Titi; 
2 Corinthians 7 7 non solum autem in adventu eius sed etiam in solacio, quo consolatus est in vobis, referens nobis vestrum desiderium, vestrum fletum, vestram aemulationem pro me, ita ut magis gauderem.
2 Corinthians 7 8 Quoniam etsi contristavi vos in epistula, non me paenitet; etsi paeniteret — video quod epistula illa, etsi ad horam, vos contristavit — 
2 Corinthians 7 9 nunc gaudeo, non quia contristati estis, sed quia contristati estis ad paenitentiam; contristati enim estis secundum Deum, ut in nullo detrimentum patiamini ex nobis. 
2 Corinthians 7 10 Quae enim secundum Deum tristitia, paenitentiam in salutem stabilem operatur; saeculi autem tristitia mortem operatur. 
2 Corinthians 7 11 Ecce enim hoc ipsum secundum Deum contristari: quantam in vobis operatum est sollicitudinem, sed defensionem, sed indignationem, sed timorem, sed desiderium, sed aemulationem, sed vindictam! In omnibus exhibuistis vos incontaminatos esse negotio. 
2 Corinthians 7 12 Igitur etsi scripsi vobis, non propter eum, qui fecit iniuriam, nec propter eum, qui passus est, sed ad manifestandam sollicitudinem vestram, quam pro nobis habetis, ad vos coram Deo. 
2 Corinthians 7 13 Ideo consolati sumus. In consolatione autem nostra abundantius magis gavisi sumus super gaudium Titi, quia refectus est spiritus eius ab omnibus vobis; 
2 Corinthians 7 14 et si quid apud illum de vobis gloriatus sum, non sum confusus, sed sicut omnia vobis in veritate locuti sumus, ita et gloriatio nostra, quae fuit ad Titum, veritas facta est. 
2 Corinthians 7 15 Et viscera eius abundantius in vos sunt, reminiscentis omnium vestrum oboedientiam, quomodo cum timore et tremore excepistis eum. 
2 Corinthians 7 16 Gaudeo quod in omnibus confido in vobis.  
2 Corinthians 8 1 Notam autem facimus vobis, fratres, gratiam Dei, quae data est in ecclesiis Macedoniae, 
2 Corinthians 8 2 quod in multo experimento tribulationis abundantia gaudii ipsorum et altissima paupertas eorum abundavit in divitias simplicitatis eorum; 
2 Corinthians 8 3 quia secundum virtutem, testimonium reddo, et supra virtutem voluntarii fuerunt 
2 Corinthians 8 4 cum multa exhortatione obsecrantes nos gratiam et communicationem ministerii, quod fit in sanctos. 
2 Corinthians 8 5 Et non sicut speravimus, sed semetipsos dederunt primum Domino, deinde nobis per voluntatem Dei, 
2 Corinthians 8 6 ita ut rogaremus Titum, ut, quemadmodum coepit, ita et perficiat in vos etiam gratiam istam.
2 Corinthians 8 7 Sed sicut in omnibus abundatis, fide et sermone et scientia et omni sollicitudine et caritate ex nobis in vobis, ut et in hac gratia abundetis. 
2 Corinthians 8 8 Non quasi imperans dico, sed per aliorum sollicitudinem etiam vestrae caritatis ingenitum bonum comprobans; 
2 Corinthians 8 9 scitis enim gratiam Domini nostri Iesu Christi, quoniam propter vos egenus factus est, cum esset dives, ut illius inopia vos divites essetis. 
2 Corinthians 8 10 Et consilium in hoc do. Hoc enim vobis utile est, qui non solum facere, sed et velle coepistis ab anno priore; 
2 Corinthians 8 11 nunc vero et facto perficite, ut, quemadmodum promptus est animus velle, ita sit et perficere ex eo, quod habetis. 
2 Corinthians 8 12 Si enim voluntas prompta est, secundum id quod habet, accepta est, non secundum quod non habet. 
2 Corinthians 8 13 Non enim, ut aliis sit remissio, vobis autem tribulatio; sed ex aequalitate 
2 Corinthians 8 14 in praesenti tempore vestra abundantia illorum inopiam suppleat, ut et illorum abundantia vestram inopiam suppleat, ut fiat aequalitas, sicut scriptum est: 
2 Corinthians 8 15 “ Qui multum, non abundavit; et, qui modicum, non minoravit ”.
2 Corinthians 8 16 Gratias autem Deo, qui dedit eandem sollicitudinem pro vobis in corde Titi, 
2 Corinthians 8 17 quoniam exhortationem quidem suscepit, sed, cum sollicitior esset, sua voluntate profectus est ad vos. 
2 Corinthians 8 18 Misimus etiam cum illo fratrem, cuius laus est in evangelio per omnes ecclesias 
2 Corinthians 8 19 — non solum autem, sed et ordinatus ab ecclesiis comes noster cum hac gratia, quae ministratur a nobis ad Domini gloriam et destinatam voluntatem nostram — 
2 Corinthians 8 20 devitantes hoc, ne quis nos vituperet in hac plenitudine, quae ministratur a nobis; 
2 Corinthians 8 21 providemus enim bona non solum coram Domino sed etiam coram hominibus. 
2 Corinthians 8 22 Misimus autem cum illis et fratrem nostrum, quem probavimus in multis saepe sollicitum esse, nunc autem multo sollicitiorem, confidentia multa in vos.
2 Corinthians 8 23 Sive pro Tito, est socius meus et in vos adiutor; sive fratres nostri, apostoli ecclesiarum, gloria Christi. 
2 Corinthians 8 24 Ostensionem ergo, quae est caritatis vestrae et nostrae gloriationis pro vobis, in illos ostendite in faciem ecclesiarum.
2 Corinthians 9 1 Nam de ministerio, quod fit in sanctos, superfluum est mihi scribere vobis; 
2 Corinthians 9 2 scio enim promptum animum vestrum, pro quo de vobis glorior apud Macedonas, quoniam Achaia parata est ab anno praeterito, et vestra aemulatio provocavit plurimos. 
2 Corinthians 9 3 Misi autem fratres, ut ne, quod gloriamur de vobis, evacuetur in hac parte, ut, quemadmodum dixi, parati sitis, 
2 Corinthians 9 4 ne, cum venerint mecum Macedones et invenerint vos imparatos, erubescamus nos, ut non dicam vos, in hac substantia. 
2 Corinthians 9 5 Necessarium ergo existimavi rogare fratres, ut praeveniant ad vos et praeparent repromissam benedictionem vestram, ut haec sit parata sic quasi benedictio, non quasi avaritia.
2 Corinthians 9 6 Hoc autem: qui parce seminat, parce et metet; et, qui seminat in benedictionibus, in benedictionibus et metet. 
2 Corinthians 9 7 Unusquisque prout destinavit corde suo, non ex tristitia aut ex necessitate; hilarem enim datorem diligit Deus. 
2 Corinthians 9 8 Potens est autem Deus omnem gratiam abundare facere in vobis, ut, in omnibus semper omnem sufficientiam habentes, abundetis in omne opus bonum, 
2 Corinthians 9 9 sicut scriptum est: “ Dispersit, dedit pauperibus; iustitia eius manet in aeternum ”.
2 Corinthians 9 10 Qui autem administrat semen seminanti, et panem ad manducandum praestabit et multiplicabit semen vestrum et augebit incrementa frugum iustitiae vestrae. 
2 Corinthians 9 11 In omnibus locupletati in omnem simplicitatem, quae operatur per nos gratiarum actionem Deo 
2 Corinthians 9 12 — quoniam ministerium huius officii non solum supplet ea, quae desunt sanctis, sed etiam abundat per multas gratiarum actiones Deo — 
2 Corinthians 9 13 per probationem ministerii huius glorificantes Deum in oboedientia confessionis vestrae in evangelium Christi et simplicitate communionis in illos et in omnes, 
2 Corinthians 9 14 et ipsorum obsecratione pro vobis, desiderantium vos propter eminentem gratiam Dei in vobis. 
2 Corinthians 9 15 Gratias Deo super inenarrabili dono eius.
2 Corinthians 10 1 Ipse autem ego Paulus obse cro vos per mansuetudinem et modestiam Christi, qui in facie quidem humilis inter vos, absens autem confido in vobis; 
2 Corinthians 10 2 rogo autem, ne praesens audeam per eam confidentiam, quae existimo audere in quosdam, qui arbitrantur nos tamquam secundum carnem ambulemus. 
2 Corinthians 10 3 In carne enim ambulantes, non secundum carnem militamus 
2 Corinthians 10 4 — nam arma militiae nostrae non carnalia sed potentia Deo ad destructionem munitionum — consilia destruentes 
2 Corinthians 10 5 et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi, 
2 Corinthians 10 6 et in promptu habentes ulcisci omnem inoboedientiam, cum impleta fuerit vestra oboedientia.
2 Corinthians 10 7 Quae secundum faciem sunt, videte. Si quis confidit sibi Christi se esse, hoc cogitet iterum apud se, quia sicut ipse Christi est, ita et nos. 
2 Corinthians 10 8 Nam et si amplius aliquid gloriatus fuero de potestate nostra, quam dedit Dominus in aedificationem et non in destructionem vestram, non erubescam, 
2 Corinthians 10 9 ut non existimer tamquam terrere vos per epistulas; 
2 Corinthians 10 10 quoniam quidem “ Epistulae — inquiunt — graves sunt et fortes, praesentia autem corporis infirma, et sermo contemptibilis ”. 
2 Corinthians 10 11 Hoc cogitet, qui eiusmodi est, quia quales sumus verbo per epistulas absentes, tales et praesentes in facto.
2 Corinthians 10 12 Non enim audemus inserere aut comparare nos quibusdam, qui seipsos commendant; sed ipsi se in semetipsis metientes et comparantes semetipsos sibi, non intellegunt. 
2 Corinthians 10 13 Nos autem non ultra mensuram gloriabimur sed secundum mensuram regulae, quam impertitus est nobis Deus, mensuram pertingendi usque ad vos. 
2 Corinthians 10 14 Non enim quasi non pertingentes ad vos superextendimus nosmetipsos, usque ad vos enim pervenimus in evangelio Christi; 
2 Corinthians 10 15 non ultra mensuram gloriantes in alienis laboribus, spem autem habentes, crescente fide vestra, in vobis magnificari secundum regulam nostram in abundantiam, 
2 Corinthians 10 16 ad evangelizandum in iis, quae ultra vos sunt, et non in aliena regula gloriari in his, quae praeparata sunt.
2 Corinthians 10 17 Qui autem gloriatur, in Domino glorietur; 
2 Corinthians 10 18 non enim qui seipsum commendat, ille probatus est, sed quem Dominus commendat.
2 Corinthians 11 1 Utinam sustineretis modi cum quid insipientiae meae; sed et supportate me! 
2 Corinthians 11 2 Aemulor enim vos Dei aemulatione; despondi enim vos uni viro virginem castam exhibere Christo. 
2 Corinthians 11 3 Timeo autem, ne, sicut serpens Evam seduxit astutia sua, ita corrumpantur sensus vestri a simplicitate et castitate, quae est in Christum. 
2 Corinthians 11 4 Nam si is qui venit, alium Christum praedicat, quem non praedicavimus, aut alium Spiritum accipitis, quem non accepistis, aut aliud evangelium, quod non recepistis, recte pateremini. 
2 Corinthians 11 5 Existimo enim nihil me minus fecisse magnis apostolis; 
2 Corinthians 11 6 nam etsi imperitus sermone, sed non scientia, in omni autem manifestantes in omnibus ad vos.
2 Corinthians 11 7 Aut numquid peccatum feci meipsum humilians, ut vos exaltemini, quoniam gratis evangelium Dei evangelizavi vobis? 
2 Corinthians 11 8 Alias ecclesias exspoliavi accipiens stipendium ad ministerium vestrum 
2 Corinthians 11 9 et, cum essem apud vos et egerem, nulli onerosus fui; nam, quod mihi deerat, suppleverunt fratres, qui venerunt a Macedonia; et in omnibus sine onere me vobis servavi et servabo. 
2 Corinthians 11 10 Est veritas Christi in me, quoniam haec gloria non infringetur in me in regionibus Achaiae.
2 Corinthians 11 11 Quare? Quia non diligo vos? Deus scit! 
2 Corinthians 11 12 Quod autem facio et faciam, ut amputem occasionem eorum, qui volunt occasionem, ut in quo gloriantur, inveniantur sicut et nos. 
2 Corinthians 11 13 Nam eiusmodi pseudoapostoli, operarii subdoli, transfigurantes se in apostolos Christi. 
2 Corinthians 11 14 Et non mirum, ipse enim Satanas transfigurat se in angelum lucis; 
2 Corinthians 11 15 non est ergo magnum, si et ministri eius transfigurentur velut ministri iustitiae, quorum finis erit secundum opera ipsorum.
2 Corinthians 11 16 Iterum dico, ne quis me putet insipientem esse; alioquin velut insipientem accipite me, ut et ego modicum quid glorier. 
2 Corinthians 11 17 Quod loquor, non loquor secundum Dominum, sed quasi in insipientia, in hac substantia gloriationis. 
2 Corinthians 11 18 Quoniam multi gloriantur secundum carnem, et ego gloriabor. 
2 Corinthians 11 19 Libenter enim suffertis insipientes, cum sitis ipsi sapientes; 
2 Corinthians 11 20 sustinetis enim, si quis vos in servitutem redigit, si quis devorat, si quis accipit, si quis extollitur, si quis in faciem vos caedit.
2 Corinthians 11 21 Secundum ignobilitatem dico, quasi nos infirmi fuerimus; in quo quis audet, in insipientia dico, audeo et ego. 
2 Corinthians 11 22 Hebraei sunt? Et ego. Israelitae sunt? Et ego. Semen Abrahae sunt? Et ego. 
2 Corinthians 11 23 Ministri Christi sunt? Minus sapiens dico, plus ego: in laboribus plurimis, in carceribus abundantius, in plagis supra modum, in mortibus frequenter; 
2 Corinthians 11 24 a Iudaeis quinquies quadragenas una minus accepi, 
2 Corinthians 11 25 ter virgis caesus sum, semel lapidatus sum, ter naufragium feci, nocte et die in profundo maris fui; 
2 Corinthians 11 26 in itineribus saepe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus; 
2 Corinthians 11 27 in labore et aerumna, in vigiliis saepe, in fame et siti, in ieiuniis frequenter, in frigore et nuditate; 
2 Corinthians 11 28 praeter illa, quae extrinsecus sunt, instantia mea cotidiana, sollicitudo omnium ecclesiarum. 
2 Corinthians 11 29 Quis infirmatur, et non infirmor? Quis scandalizatur, et ego non uror?
2 Corinthians 11 30 Si gloriari oportet, quae infirmitatis meae sunt, gloriabor. 
2 Corinthians 11 31 Deus et Pater Domini Iesu scit, qui est benedictus in saecula, quod non mentior. 
2 Corinthians 11 32 Damasci praepositus gentis Aretae regis custodiebat civitatem Damascenorum, ut me comprehenderet; 
2 Corinthians 11 33 et per fenestram in sporta dimissus sum per murum et effugi manus eius.
2 Corinthians 12 1 Gloriari oportet; non expedit quidem, veniam autem ad visiones et revelationes Domini. 
2 Corinthians 12 2 Scio hominem in Christo ante annos quattuordecim — sive in corpore nescio, sive extra corpus nescio, Deus scit — raptum eiusmodi usque ad tertium caelum. 
2 Corinthians 12 3 Et scio huiusmodi hominem — sive in corpore sive extra corpus nescio, Deus scit — 
2 Corinthians 12 4 quoniam raptus est in paradisum et audivit arcana verba, quae non licet homini loqui. 
2 Corinthians 12 5 Pro eiusmodi gloriabor; pro me autem nihil gloriabor nisi in infirmitatibus meis. 
2 Corinthians 12 6 Nam, et si voluero gloriari, non ero insipiens, veritatem enim dicam; parco autem, ne quis in me existimet supra id, quod videt me aut audit ex me, 
2 Corinthians 12 7 et ex magnitudine revelationum. Propter quod, ne extollar, datus est mihi stimulus carni, angelus Satanae, ut me colaphizet, ne extollar. 
2 Corinthians 12 8 Propter quod ter Dominum rogavi, ut discederet a me; 
2 Corinthians 12 9 et dixit mihi: “ Sufficit tibi gratia mea, nam virtus in infirmitate perficitur ”. Libentissime igitur potius gloriabor in infirmitatibus meis, ut inhabitet in me virtus Christi. 
2 Corinthians 12 10 Propter quod placeo mihi in infirmitatibus, in contumeliis, in necessitatibus, in persecutionibus et in angustiis, pro Christo; cum enim infirmor, tunc potens sum.
2 Corinthians 12 11 Factus sum insipiens. Vos me coegistis; ego enim debui a vobis commendari. Nihil enim minus fui ab his, qui sunt supra modum apostoli, tametsi nihil sum; 
2 Corinthians 12 12 signa tamen apostoli facta sunt super vos in omni patientia, signis quoque et prodigiis et virtutibus. 
2 Corinthians 12 13 Quid est enim quod minus habuistis prae ceteris ecclesiis, nisi quod ego ipse non gravavi vos? Donate mihi hanc iniuriam.
2 Corinthians 12 14 Ecce tertio hoc paratus sum venire ad vos et non ero gravis vobis; non enim quaero, quae vestra sunt, sed vos; nec enim debent filii parentibus thesaurizare, sed parentes filiis. 
2 Corinthians 12 15 Ego autem libentissime impendam et superimpendar ipse pro animabus vestris. Si plus vos diligo, minus diligar?
2 Corinthians 12 16 Esto quidem, ego vos non gravavi; sed cum essem astutus, dolo vos cepi. 
2 Corinthians 12 17 Numquid per aliquem eorum, quos misi ad vos, circumveni vos? 
2 Corinthians 12 18 Rogavi Titum et misi cum illo fratrem; numquid Titus vos circumvenit? Nonne eodem spiritu ambulavimus? Nonne iisdem vestigiis?
2 Corinthians 12 19 Olim putatis quod excusemus nos apud vos? Coram Deo in Christo loquimur; omnia autem, carissimi, propter vestram aedificationem. 
2 Corinthians 12 20 Timeo enim, ne forte, cum venero, non quales volo, inveniam vos, et ego inveniar a vobis, qualem non vultis; ne forte contentiones, aemulationes, animositates, dissensiones, detractiones, susurrationes, inflationes, seditiones sint; 
2 Corinthians 12 21 ne iterum, cum venero, humiliet me Deus meus apud vos, et lugeam multos ex his, qui ante peccaverunt et non egerunt paenitentiam super immunditia et fornicatione et impudicitia, quam gesserunt.
2 Corinthians 13 1 Ecce tertio hoc venio ad vos; in ore duorum vel trium testium stabit omne verbum. 
2 Corinthians 13 2 Praedixi et praedico, ut praesens bis et nunc absens his, qui ante peccaverunt, et ceteris omnibus, quoniam, si venero iterum, non parcam, 
2 Corinthians 13 3 quoniam experimentum quaeritis eius, qui in me loquitur, Christi, qui in vos non infirmatur, sed potens est in vobis. 
2 Corinthians 13 4 Nam etsi crucifixus est ex infirmitate, sed vivit ex virtute Dei. Nam et nos infirmi sumus in illo, sed vivemus cum eo ex virtute Dei in vos.
2 Corinthians 13 5 Vosmetipsos tentate, si estis in fide; ipsi vos probate. An non cognoscitis vos ipsos, quia Iesus Christus in vobis est? Nisi forte reprobi estis. 
2 Corinthians 13 6 Spero autem quod cognoscetis quia nos non sumus reprobi. 
2 Corinthians 13 7 Oramus autem Deum, ut nihil mali faciatis, non ut nos probati pareamus, sed ut vos, quod bonum est, faciatis, nos autem ut reprobi simus. 
2 Corinthians 13 8 Non enim possumus aliquid adversus veritatem, sed pro veritate. 
2 Corinthians 13 9 Gaudemus enim, quando nos infirmi sumus, vos autem potentes estis; hoc et oramus, vestram consummationem.
2 Corinthians 13 10 Ideo haec absens scribo, ut non praesens durius agam secundum potestatem, quam Dominus dedit mihi in aedificationem et non in destructionem.
2 Corinthians 13 11 De cetero, fratres, gaudete, perfecti estote, exhortamini invicem, idem sapite, pacem habete, et Deus dilectionis et pacis erit vobiscum. 
2 Corinthians 13 12 Salutate invicem in osculo sancto. Salutant vos sancti omnes.
2 Corinthians 13 13 Gratia Domini Iesu Christi et caritas Dei et communicatio Sancti Spiritus cum omnibus vobis.
Galatians 1 1 Paulus apostolus, non ab ho minibus neque per hominem, sed per Iesum Christum et Deum Patrem, qui suscitavit eum a mortuis, 
Galatians 1 2 et, qui mecum sunt, omnes fratres ecclesiis Galatiae: 
Galatians 1 3 gratia vobis et pax a Deo Patre nostro et Domino Iesu Christo, 
Galatians 1 4 qui dedit semetipsum pro peccatis nostris, ut eriperet nos de praesenti saeculo nequam secundum voluntatem Dei et Patris nostri, 
Galatians 1 5 cui gloria in saecula saeculorum. Amen.
Galatians 1 6 Miror quod tam cito transferimini ab eo, qui vos vocavit in gratia Christi, in aliud evangelium; 
Galatians 1 7 quod non est aliud, nisi sunt aliqui, qui vos conturbant et volunt convertere evangelium Christi. 
Galatians 1 8 Sed licet nos aut angelus de caelo evangelizet vobis praeterquam quod evangelizavimus vobis, anathema sit! 
Galatians 1 9 Sicut praediximus, et nunc iterum dico: Si quis vobis evangelizaverit praeter id, quod accepistis, anathema sit! 
Galatians 1 10 Modo enim hominibus suadeo aut Deo? Aut quaero hominibus placere? Si adhuc hominibus placerem, Christi servus non essem!
Galatians 1 11 Notum enim vobis facio, fratres, evangelium, quod evangelizatum est a me, quia non est secundum hominem; 
Galatians 1 12 neque enim ego ab homine accepi illud neque didici sed per revelationem Iesu Christi. 
Galatians 1 13 Audistis enim conversationem meam aliquando in Iudaismo, quoniam supra modum persequebar ecclesiam Dei et expugnabam illam; 
Galatians 1 14 et proficiebam in Iudaismo supra multos coaetaneos in genere meo, abundantius aemulator exsistens paternarum mearum traditionum. 
Galatians 1 15 Cum autem placuit Deo, qui me segregavit de utero matris meae et vocavit per gratiam suam, 
Galatians 1 16 ut revelaret Filium suum in me, ut evangelizarem illum in gentibus, continuo non contuli cum carne et sanguine 
Galatians 1 17 neque ascendi Hierosolymam ad antecessores meos apostolos; sed abii in Arabiam et iterum reversus sum Damascum.
Galatians 1 18 Deinde post annos tres, ascendi Hierosolymam videre Cepham et mansi apud eum diebus quindecim; 
Galatians 1 19 alium autem apostolorum non vidi, nisi Iacobum fratrem Domini. 
Galatians 1 20 Quae autem scribo vobis, ecce coram Deo quia non mentior. 
Galatians 1 21 Deinde veni in partes Syriae et Ciliciae. 
Galatians 1 22 Eram autem ignotus facie ecclesiis Iudaeae, quae sunt in Christo; 
Galatians 1 23 tantum autem auditum habebant: “ Qui persequebatur nos aliquando, nunc evangelizat fidem, quam aliquando expugnabat ”, 
Galatians 1 24 et in me glorificabant Deum.
Galatians 2 1 Deinde post annos quattuor decim, iterum ascendi Hieroso lymam cum Barnaba, assumpto et Tito; 
Galatians 2 2 ascendi autem secundum revelationem; et contuli cum illis evangelium, quod praedico in gentibus, seorsum autem his, qui observabantur, ne forte in vacuum currerem aut cucurrissem. 
Galatians 2 3 Sed neque Titus, qui mecum erat, cum esset Graecus, compulsus est circumcidi. 
Galatians 2 4 Sed propter subintroductos falsos fratres, qui subintroierunt explorare libertatem nostram, quam habemus in Christo Iesu, ut nos in servitutem redigerent; 
Galatians 2 5 quibus neque ad horam cessimus subicientes nos, ut veritas evangelii permaneat apud vos.
Galatians 2 6 Ab his autem, qui videbantur esse aliquid — quales aliquando fuerint, nihil mea interest; Deus personam hominis non accipit — mihi enim, qui observabantur, nihil contulerunt, 
Galatians 2 7 sed e contra, cum vidissent quod creditum est mihi evangelium praeputii, sicut Petro circumcisionis 
Galatians 2 8 — qui enim operatus est Petro in apostolatum circumcisionis, operatus est et mihi inter gentes — 
Galatians 2 9 et cum cognovissent gratiam, quae data est mihi, Iacobus et Cephas et Ioannes, qui videbantur columnae esse, dexteras dederunt mihi et Barnabae communionis, ut nos in gentes, ipsi autem in circumcisionem; 
Galatians 2 10 tantum ut pauperum memores essemus, quod etiam sollicitus fui hoc ipsum facere.
Galatians 2 11 Cum autem venisset Cephas Antiochiam, in faciem ei restiti, quia reprehensibilis erat. 
Galatians 2 12 Prius enim quam venirent quidam ab Iacobo, cum gentibus comedebat; cum autem venissent, subtrahebat et segregabat se, timens eos, qui ex circumcisione erant. 
Galatians 2 13 Et simulationi eius consenserunt ceteri Iudaei, ita ut et Barnabas simul abduceretur illorum simulatione. 
Galatians 2 14 Sed cum vidissem quod non recte ambularent ad veritatem evangelii, dixi Cephae coram omnibus: “ Si tu, cum Iudaeus sis, gentiliter et non Iudaice vivis, quomodo gentes cogis iudaizare? ”. 
Galatians 2 15 Nos natura Iudaei et non ex gentibus peccatores, 
Galatians 2 16 scientes autem quod non iustificatur homo ex operibus legis, nisi per fidem Iesu Christi, et nos in Christum Iesum credidimus, ut iustificemur ex fide Christi et non ex operibus legis, quoniam ex operibus legis non iustificabitur omnis caro.
Galatians 2 17 Quodsi quaerentes iustificari in Christo, inventi sumus et ipsi peccatores, numquid Christus peccati minister est? Absit! 
Galatians 2 18 Si enim, quae destruxi, haec iterum aedifico, praevaricatorem me constituo. 
Galatians 2 19 Ego enim per legem legi mortuus sum, ut Deo vivam. Christo confixus sum cruci; 
Galatians 2 20 vivo autem iam non ego, vivit vero in me Christus; quod autem nunc vivo in carne, in fide vivo Filii Dei, qui dilexit me et tradidit seipsum pro me. 
Galatians 2 21 Non irritam facio gratiam Dei; si enim per legem iustitia, ergo Christus gratis mortuus est.
Galatians 3 1 O insensati Galatae, quis vos fascinavit, ante quorum oculos Iesus Christus descriptus est crucifixus? 
Galatians 3 2 Hoc solum volo a vobis discere: Ex operibus legis Spiritum accepistis an ex auditu fidei? 
Galatians 3 3 Sic stulti estis? Cum Spiritu coeperitis, nunc carne consummamini? 
Galatians 3 4 Tanta passi estis sine causa? Si tamen et sine causa! 
Galatians 3 5 Qui ergo tribuit vobis Spiritum et operatur virtutes in vobis, ex operibus legis an ex auditu fidei?
Galatians 3 6 Sicut Abraham credidit Deo, et reputatum est ei ad iustitiam. 
Galatians 3 7 Cognoscitis ergo quia qui ex fide sunt, hi sunt filii Abrahae. 
Galatians 3 8 Providens autem Scriptura, quia ex fide iustificat gentes Deus, praenuntiavit Abrahae: “Benedicentur in te omnes gentes”. 
Galatians 3 9 Igitur, qui ex fide sunt, benedi cuntur cum fideli Abraham. 
Galatians 3 10 Quicumque enim ex operibus legis sunt, sub maledicto sunt; scriptum est enim: “ Maledictus omnis, qui non permanserit in omnibus, quae scripta sunt in libro legis, ut faciat ea ”. 
Galatians 3 11 Quoniam autem in lege nemo iustificatur apud Deum manifestum est, quia iustus ex fide vivet; 
Galatians 3 12 lex autem non est ex fide; sed, qui fecerit ea, vivet in illis. 
Galatians 3 13 Christus nos redemit de maledicto legis factus pro nobis maledictum, quia scriptum est: “ Maledictus omnis, qui pendet in ligno ”, 
Galatians 3 14 ut in gentes benedictio Abrahae fieret in Christo Iesu, ut promissionem Spiritus accipiamus per fidem.
Galatians 3 15 Fratres, secundum hominem dico, tamen hominis confirmatum testamentum nemo irritum facit aut superordinat. 
Galatians 3 16 Abrahae autem dictae sunt promissiones et semini eius. Non dicit: “ Et seminibus ”, quasi in multis, sed quasi in uno: “Et semini tuo”, qui est Christus. 
Galatians 3 17 Hoc autem dico: Testamentum confirmatum a Deo, quae post quadringentos et triginta annos facta est lex, non irritum facit ad evacuandam promissionem. 
Galatians 3 18 Nam si ex lege hereditas, iam non ex promissione; Abrahae autem per promissionem donavit Deus.
Galatians 3 19 Quid igitur lex? Propter transgressiones apposita est, donec veniret semen, cui promissum est, ordinata per angelos in manu mediatoris. 
Galatians 3 20 Mediator autem unius non est, Deus autem unus est. 
Galatians 3 21 Lex ergo adversus promissa Dei? Absit. Si enim data esset lex, quae posset vivificare, vere ex lege esset iustitia. 
Galatians 3 22 Sed conclusit Scriptura omnia sub peccato, ut promissio ex fide Iesu Christi daretur credentibus.
Galatians 3 23 Prius autem quam veniret fides, sub lege custodiebamur conclusi in eam fidem, quae revelanda erat. 
Galatians 3 24 Itaque lex paedagogus noster fuit in Christum, ut ex fide iustificemur; 
Galatians 3 25 at ubi venit fides, iam non sumus sub paedagogo. 
Galatians 3 26 Omnes enim filii Dei estis per fidem in Christo Iesu. 
Galatians 3 27 Quicumque enim in Christum baptizati estis, Christum induistis: 
Galatians 3 28 non est Iudaeus neque Graecus, non est servus neque liber, non est masculus et femina; omnes enim vos unus estis in Christo Iesu. 
Galatians 3 29 Si autem vos Christi, ergo Abrahae semen estis, secundum promissionem heredes.
Galatians 4 1 Dico autem: Quanto tempore heres parvulus est, nihil differt a servo, cum sit dominus omnium, 
Galatians 4 2 sed sub tutoribus est et actoribus usque ad praefinitum tempus a patre. 
Galatians 4 3 Ita et nos, cum essemus parvuli, sub elementis mundi eramus servientes; 
Galatians 4 4 at ubi venit plenitudo temporis, misit Deus Filium suum, factum ex muliere, factum sub lege, 
Galatians 4 5 ut eos, qui sub lege erant, redimeret, ut adoptionem filiorum reciperemus. 
Galatians 4 6 Quoniam autem estis filii, misit Deus Spiritum Filii sui in corda nostra clamantem: “ Abba, Pater! ”. 
Galatians 4 7 Itaque iam non es servus sed filius; quod si filius, et heres per Deum.
Galatians 4 8 Sed tunc quidem ignorantes Deum, his, qui natura non sunt dii, servistis; 
Galatians 4 9 nunc autem, cum cognoveritis Deum, immo cogniti sitis a Deo, quomodo convertimini iterum ad infirma et egena elementa, quibus rursus ut antea servire vultis? 
Galatians 4 10 Dies observatis et menses et tempora et annos! 
Galatians 4 11 Timeo vos, ne forte sine causa laboraverim in vobis.
Galatians 4 12 Estote sicut ego, quia et ego sicut vos; fratres, obsecro vos. Nihil me laesistis; 
Galatians 4 13 scitis autem quia per infirmitatem carnis pridem vobis evangelizavi, 
Galatians 4 14 et tentationem vestram in carne mea non sprevistis neque respuistis, sed sicut angelum Dei excepistis me, sicut Christum Iesum.
Galatians 4 15 Ubi est ergo beatitudo vestra? Testimonium enim perhibeo vobis, quia, si fieri posset, oculos vestros eruissetis et dedissetis mihi. 
Galatians 4 16 Ergo inimicus vobis factus sum, verum dicens vobis? 
Galatians 4 17 Aemulantur vos non bene, sed excludere vos volunt, ut illos aemulemini. 
Galatians 4 18 Bonum est autem aemulari in bono semper, et non tantum cum praesens sum apud vos, 
Galatians 4 19 filioli mei, quos iterum parturio, donec formetur Christus in vobis! 
Galatians 4 20 Vellem autem esse apud vos modo et mutare vocem meam, quoniam incertus sum in vobis.
Galatians 4 21 Dicite mihi, qui sub lege vultis esse: Legem non auditis? 
Galatians 4 22 Scriptum est enim quoniam Abraham duos filios habuit, unum de ancilla et unum de libera. 
Galatians 4 23 Sed qui de ancilla, secundum carnem natus est; qui autem de libera, per promissionem. 
Galatians 4 24 Quae sunt per allegoriam dicta; ipsae enim sunt duo Testamenta, unum quidem a monte Sinai, in servitutem generans, quod est Agar. 
Galatians 4 25 Illud vero Agar mons est Sinai in Arabia, respondet autem Ierusalem, quae nunc est; servit enim cum filiis suis. 
Galatians 4 26 Illa autem, quae sursum est Ierusalem, libera est, quae est mater nostra; 
Galatians 4 27 scriptum est enim: “ Laetare, sterilis, quae non paris, erumpe et exclama, quae non parturis, quia multi filii desertae magis quam eius, quae habet virum ”.
Galatians 4 28 Vos autem, fratres, secundum Isaac promissionis filii estis. 
Galatians 4 29 Sed quomodo tunc, qui secundum carnem natus fuerat, persequebatur eum, qui secundum spiritum, ita et nunc. 
Galatians 4 30 Sed quid dicit Scriptura? “ Eice ancillam et filium eius; non enim heres erit filius ancillae cum filio liberae ”. 
Galatians 4 31 Itaque, fratres, non sumus ancillae filii sed liberae.
Galatians 5 1 Hac libertate nos Christus liberavit; state igitur et nolite iterum iugo servitutis detineri. 
Galatians 5 2 Ecce ego Paulus dico vobis quoniam, si circumcidamini, Christus vobis nihil proderit. 
Galatians 5 3 Testificor autem rursum omni homini circumcidenti se quoniam debitor est universae legis faciendae. 
Galatians 5 4 Evacuati estis a Christo, qui in lege iustificamini, a gratia excidistis. 
Galatians 5 5 Nos enim Spiritu ex fide spem iustitiae exspectamus. 
Galatians 5 6 Nam in Christo Iesu neque circumcisio aliquid valet neque praeputium, sed fides, quae per caritatem operatur.
Galatians 5 7 Currebatis bene; quis vos impedivit veritati non oboedire? 
Galatians 5 8 Haec persuasio non est ex eo, qui vocat vos. 
Galatians 5 9 Modicum fermentum totam massam corrumpit. 
Galatians 5 10 Ego confido in vobis in Domino, quod nihil aliud sapietis; qui autem conturbat vos, portabit iudicium, quicumque est ille. 
Galatians 5 11 Ego autem, fratres, si circumcisionem adhuc praedico, quid adhuc persecutionem patior? Ergo evacuatum est scandalum crucis. 
Galatians 5 12 Utinam et abscidantur, qui vos conturbant!
Galatians 5 13 Vos enim in libertatem vocati estis, fratres; tantum ne libertatem in occasionem detis carni, sed per caritatem servite invicem.
Galatians 5 14 Omnis enim lex in uno sermone impletur, in hoc: Diliges proximum tuum sicut teipsum. 
Galatians 5 15 Quod si invicem mordetis et devoratis, videte, ne ab invicem consumamini!
Galatians 5 16 Dico autem: Spiritu ambulate et concupiscentiam carnis ne perfeceritis. 
Galatians 5 17 Caro enim concupiscit adversus Spiritum, Spiritus autem adversus carnem; haec enim invicem adversantur, ut non, quaecumque vultis, illa faciatis. 
Galatians 5 18 Quod si Spiritu ducimini, non estis sub lege. 
Galatians 5 19 Manifesta autem sunt opera carnis, quae sunt fornicatio, immunditia, luxuria, 
Galatians 5 20 idolorum servitus, veneficia, inimicitiae, contentiones, aemulationes, irae, rixae, dissensiones, sectae, 
Galatians 5 21 invidiae, ebrietates, comissationes et his similia; quae praedico vobis, sicut praedixi, quoniam, qui talia agunt, regnum Dei non consequentur. 
Galatians 5 22 Fructus autem Spiritus est caritas, gaudium, pax, longanimitas, benignitas, bonitas, fides, 
Galatians 5 23 mansuetudo, continentia; adversus huiusmodi non est lex. 
Galatians 5 24 Qui autem sunt Christi Iesu, carnem crucifixerunt cum vitiis et concupiscentiis. 
Galatians 5 25 Si vivimus Spiritu, Spiritu et ambulemus.
Galatians 5 26 Non efficiamur inanis gloriae cupidi, invicem provocantes, invicem invidentes.
Galatians 6 1 Fratres, et si praeoccupatus fuerit homo in aliquo delicto, vos, qui spiritales estis, huiusmodi instruite in spiritu lenitatis, considerans teipsum, ne et tu tenteris. 
Galatians 6 2 Alter alterius onera portate et sic adimplebitis legem Christi. 
Galatians 6 3 Nam si quis existimat se aliquid esse, cum sit nihil, ipse se seducit; 
Galatians 6 4 opus autem suum probet unusquisque et sic in semetipso tantum gloriationem habebit et non in altero. 
Galatians 6 5 Unusquisque enim onus suum portabit.
Galatians 6 6 Communicet autem is, qui catechizatur verbum, ei qui se catechizat, in omnibus bonis. 
Galatians 6 7 Nolite errare: Deus non irridetur. Quae enim seminaverit homo, haec et metet; 
Galatians 6 8 quoniam, qui seminat in carne sua, de carne metet corruptionem; qui autem seminat in Spiritu, de Spiritu metet vitam aeternam. 
Galatians 6 9 Bonum autem facientes infatigabiles, tempore enim suo metemus non deficientes. 
Galatians 6 10 Ergo dum tempus habemus, operemur bonum ad omnes, maxime autem ad domesticos fidei.
Galatians 6 11 Videte qualibus litteris scripsi vobis mea manu. 
Galatians 6 12 Quicumque volunt placere in carne, hi cogunt vos circumcidi, tantum ut crucis Christi persecutionem non patiantur; 
Galatians 6 13 neque enim, qui circumciduntur, legem custodiunt, sed volunt vos circumcidi, ut in carne vestra glorientur. 
Galatians 6 14 Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. 
Galatians 6 15 Neque enim circumcisio aliquid est neque praeputium sed nova creatura. 
Galatians 6 16 Et quicumque hanc regulam secuti fuerint, pax super illos et misericordia et super Israel Dei.
Galatians 6 17 De cetero nemo mihi molestus sit; ego enim stigmata Iesu in super corpore meo porto.
Galatians 6 18 Gratia Domini nostri Iesu Christi cum spiritu vestro, fratres. Amen.
Ephesians 1 1 Paulus, apostolus Christi Iesu per voluntatem Dei, sanctis, qui sunt Ephesi, et fidelibus in Christo Iesu: 
Ephesians 1 2 gratia vobis et pax a Deo Patre nostro et Domino Iesu Christo.
Ephesians 1 3 Benedictus Deus et Pater Domini nostri Iesu Christi, qui benedixit nos in omni benedictione spiritali in caelestibus in Christo,
Ephesians 1 4 sicut elegit nos in ipso ante mundi constitutionem, ut essemus sancti et immaculati in conspectu eius in caritate;
Ephesians 1 5 qui praedestinavit nos in adoptionem filiorum per Iesum Christum in ipsum, secundum beneplacitum voluntatis suae,
Ephesians 1 6 in laudem gloriae gratiae suae, in qua gratificavit nos in Dilecto,
Ephesians 1 7 in quo habemus redemptionem per sanguinem eius, remissionem peccatorum, secundum divitias gratiae eius,
Ephesians 1 8 quam superabundare fecit in nobis in omni sapientia et prudentia,
Ephesians 1 9 notum faciens nobis mysterium voluntatis suae, secundum beneplacitum eius, quod proposuit in eo,
Ephesians 1 10 in dispensationem plenitudinis temporum: recapitulare omnia in Christo, quae in caelis et quae in terra, in ipso;
Ephesians 1 11 in quo etiam sorte vocati sumus, praedestinati secundum propositum eius, qui omnia operatur secundum consilium voluntatis suae, 
Ephesians 1 12 ut simus in laudem gloriae eius, qui ante speravimus in Christo; 
Ephesians 1 13 in quo et vos cum audissetis verbum veritatis, evangelium salutis vestrae, in quo et credentes signati estis Spiritu promissionis Sancto, 
Ephesians 1 14 qui est arrabo hereditatis nostrae in redemptionem acquisitionis, in laudem gloriae ipsius.
Ephesians 1 15 Propterea et ego audiens fidem vestram, quae est in Domino Iesu, et dilectionem in omnes sanctos, 
Ephesians 1 16 non cesso gratias agens pro vobis memoriam faciens in orationibus meis, 
Ephesians 1 17 ut Deus Domini nostri Iesu Christi, Pater gloriae, det vobis Spiritum sapientiae et revelationis in agnitione eius, 
Ephesians 1 18 illuminatos oculos cordis vestri, ut sciatis quae sit spes vocationis eius, quae divitiae gloriae hereditatis eius in sanctis, 
Ephesians 1 19 et quae sit supereminens magnitudo virtutis eius in nos, qui credimus, secundum operationem potentiae virtutis eius, 
Ephesians 1 20 quam operatus est in Christo, suscitans illum a mortuis et constituens ad dexteram suam in caelestibus 
Ephesians 1 21 supra omnem principatum et potestatem et virtutem et dominationem et omne nomen, quod nominatur non solum in hoc saeculo sed et in futuro; 
Ephesians 1 22 et omnia subiecit sub pedibus eius et ipsum dedit caput supra omnia ecclesiae, 
Ephesians 1 23 quae est corpus ipsius, plenitudo eius, qui omnia in omnibus adimpletur.
Ephesians 2 1 Et vos, cum essetis mortui de lictis et peccatis vestris, 
Ephesians 2 2 in qui bus aliquando ambulastis secundum saeculum mundi huius, secundum principem potestatis aeris, spiritus, qui nunc operatur in filios diffidentiae; 
Ephesians 2 3 in quibus et nos omnes aliquando conversati sumus in concupiscentiis carnis nostrae, facientes voluntates carnis et cogitationum, et eramus natura filii irae, sicut et ceteri. 
Ephesians 2 4 Deus autem, qui dives est in misericordia, propter nimiam caritatem suam, qua dilexit nos, 
Ephesians 2 5 et cum essemus mortui peccatis, convivificavit nos Christo — gratia estis salvati — 
Ephesians 2 6 et conresuscitavit et consedere fecit in caelestibus in Christo Iesu, 
Ephesians 2 7 ut ostenderet in saeculis supervenientibus abundantes divitias gratiae suae in bonitate super nos in Christo Iesu. 
Ephesians 2 8 Gratia enim estis salvati per fidem; et hoc non ex vobis, Dei donum est: 
Ephesians 2 9 non ex operibus, ut ne quis glorietur. 
Ephesians 2 10 Ipsius enim sumus factura, creati in Christo Iesu in opera bona, quae praeparavit Deus, ut in illis ambulemus.
Ephesians 2 11 Propter quod memores estote, quod aliquando vos gentes in carne, qui dicimini praeputium ab ea, quae dicitur circumcisio in carne manufacta, 
Ephesians 2 12 quia eratis illo in tempore sine Christo, alienati a conversatione Israel et extranei testamentorum promissionis, spem non habentes et sine Deo in mundo. 
Ephesians 2 13 Nunc autem in Christo Iesu vos, qui aliquando eratis longe, facti estis prope in sanguine Christi. 
Ephesians 2 14 Ipse est enim pax nostra, qui fecit utraque unum et medium parietem maceriae solvit, inimicitiam, in carne sua, 
Ephesians 2 15 legem mandatorum in decretis evacuans, ut duos condat in semetipso in unum novum hominem, faciens pacem, 
Ephesians 2 16 et reconciliet ambos in uno corpore Deo per crucem, interficiens inimicitiam in semetipso. 
Ephesians 2 17 Et veniens evangelizavit pacem vobis, qui longe fuistis, et pacem his, qui prope; 
Ephesians 2 18 quoniam per ipsum habemus accessum ambo in uno Spiritu ad Patrem.
Ephesians 2 19 Ergo iam non estis extranei et advenae, sed estis concives sanctorum et domestici Dei, 
Ephesians 2 20 superaedificati super fundamentum apostolorum et prophetarum, ipso summo angulari lapide Christo Iesu, 
Ephesians 2 21 in quo omnis aedificatio compacta crescit in templum sanctum in Domino, 
Ephesians 2 22 in quo et vos coaedificamini in habitaculum Dei in Spiritu.
Ephesians 3 1 Huius rei gratia, ego Paulus, vinctus Christi Iesu pro vobis gentibus — 
Ephesians 3 2 si tamen audistis dispensationem gratiae Dei, quae data est mihi pro vobis, 
Ephesians 3 3 quoniam secundum revelationem notum mihi factum est mysterium, sicut supra scripsi in brevi, 
Ephesians 3 4 prout potestis legentes intellegere prudentiam meam in mysterio Christi, 
Ephesians 3 5 quod aliis generationibus non innotuit filiis hominum, sicuti nunc revelatum est sanctis apostolis eius et prophetis in Spiritu, 
Ephesians 3 6 esse gentes coheredes et concorporales et comparticipes promissionis in Christo Iesu per evangelium, 
Ephesians 3 7 cuius factus sum minister secundum donum gratiae Dei, quae data est mihi secundum operationem virtutis eius. 
Ephesians 3 8 Mihi omnium sanctorum minimo data est gratia haec: gentibus evangelizare investigabiles divitias Christi 
Ephesians 3 9 et illuminare omnes, quae sit dispensatio mysterii absconditi a saeculis in Deo, qui omnia creavit, 
Ephesians 3 10 ut innotescat nunc principatibus et potestatibus in caelestibus per ecclesiam multiformis sapientia Dei, 
Ephesians 3 11 secundum propositum saeculorum, quod fecit in Christo Iesu Domino nostro, 
Ephesians 3 12 in quo habemus fiduciam et accessum in confidentia per fidem eius. 
Ephesians 3 13 Propter quod peto, ne deficiatis in tribulationibus meis pro vobis, quae est gloria vestra.
Ephesians 3 14 Huius rei gratia flecto genua mea ad Patrem, 
Ephesians 3 15 ex quo omnis paternitas in caelis et in terra nominatur, 
Ephesians 3 16 ut det vobis secundum divitias gloriae suae virtute corroborari per Spiritum eius in interiorem hominem, 
Ephesians 3 17 habitare Christum per fidem in cordibus vestris, in caritate radicati et fundati, 
Ephesians 3 18 ut valeatis comprehendere cum omnibus sanctis quae sit latitudo et longitudo et sublimitas et profundum, 
Ephesians 3 19 scire etiam supereminentem scientiae caritatem Christi, ut impleamini in omnem plenitudinem Dei.
Ephesians 3 20 Ei autem, qui potens est supra omnia facere superabundanter quam petimus aut intellegimus, secundum virtutem, quae operatur in nobis, 
Ephesians 3 21 ipsi gloria in ecclesia et in Christo Iesu in omnes generationes saeculi saeculorum. Amen.
Ephesians 4 1 Obsecro itaque vos ego, vinctus in Domino, ut digne ambuletis vocatione, qua vocati estis, 
Ephesians 4 2 cum omni humilitate et mansuetudine, cum longanimitate, supportantes invicem in caritate, 
Ephesians 4 3 solliciti servare unitatem spiritus in vinculo pacis; 
Ephesians 4 4 unum corpus et unus Spiritus, sicut et vocati estis in una spe vocationis vestrae; 
Ephesians 4 5 unus Dominus, una fides, unum baptisma; 
Ephesians 4 6 unus Deus et Pater omnium, qui super omnes et per omnia et in omnibus.
Ephesians 4 7 Unicuique autem nostrum data est gratia secundum mensuram donationis Christi. 
Ephesians 4 8 Propter quod dicit: “ Ascendens in altum captivam duxit captivitatem, dedit dona hominibus ”.
Ephesians 4 9 Illud autem “ ascendit ” quid est, nisi quia et descendit in inferiores partes terrae? 
Ephesians 4 10 Qui descendit, ipse est et qui ascendit super omnes caelos, ut impleret omnia. 
Ephesians 4 11 Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores 
Ephesians 4 12 ad instructionem sanctorum in opus ministerii, in aedificationem corporis Christi, 
Ephesians 4 13 donec occurramus omnes in unitatem fidei et agnitionis Filii Dei, in virum perfectum, in mensuram aetatis plenitudinis Christi, 
Ephesians 4 14 ut iam non simus parvuli fluctuantes et circumacti omni vento doctrinae in fallacia hominum, in astutia ad circumventionem erroris; 
Ephesians 4 15 veritatem autem facientes in caritate crescamus in illum per omnia, qui est caput Christus, 
Ephesians 4 16 ex quo totum corpus compactum et conexum per omnem iuncturam subministrationis secundum operationem in mensura uniuscuiusque partis augmentum corporis facit in aedificationem sui in caritate.
Ephesians 4 17 Hoc igitur dico et testificor in Domino, ut iam non ambuletis, sicut et gentes ambulant in vanitate sensus sui 
Ephesians 4 18 tenebris obscuratum habentes intellectum, alienati a vita Dei propter ignorantiam, quae est in illis propter caecitatem cordis ipsorum; 
Ephesians 4 19 qui indolentes semetipsos tradiderunt impudicitiae in operationem immunditiae omnis in avaritia.
Ephesians 4 20 Vos autem non ita didicistis Christum, 
Ephesians 4 21 si tamen illum audistis et in ipso edocti estis, sicut est veritas in Iesu: 
Ephesians 4 22 deponere vos secundum pristinam conversationem veterem hominem, qui corrumpitur secundum desideria erroris, 
Ephesians 4 23 renovari autem spiritu mentis vestrae 
Ephesians 4 24 et induere novum hominem, qui secundum Deum creatus est in iustitia et sanctitate veritatis. 
Ephesians 4 25 Propter quod deponentes mendacium loquimini veritatem unusquisque cum proximo suo, quoniam sumus invicem membra. 
Ephesians 4 26 Irascimini et nolite peccare; sol non occidat super iracundiam vestram, 
Ephesians 4 27 et nolite locum dare Diabolo. 
Ephesians 4 28 Qui furabatur, iam non furetur, magis autem laboret operando manibus bonum, ut habeat unde tribuat necessitatem patienti. 
Ephesians 4 29 Omnis sermo malus ex ore vestro non procedat, sed si quis bonus ad aedificationem opportunitatis, ut det gratiam audientibus. 
Ephesians 4 30 Et nolite contristare Spiritum Sanctum Dei, in quo signati estis in diem redemptionis.
Ephesians 4 31 Omnis amaritudo et ira et indignatio et clamor et blasphemia tollatur a vobis cum omni malitia. 
Ephesians 4 32 Estote autem invicem benigni, misericordes, donantes invicem, sicut et Deus in Christo donavit vobis.
Ephesians 5 1 Estote ergo imitatores Dei, sicut filii carissimi, 
Ephesians 5 2 et ambulate in dilectione, sicut et Christus dilexit nos et tradidit seipsum pro nobis oblationem et hostiam Deo in odorem suavitatis.
Ephesians 5 3 Fornicatio autem et omnis immunditia aut avaritia nec nominetur in vobis, sicut decet sanctos, 
Ephesians 5 4 et turpitudo et stultiloquium aut scurrilitas, quae non decent, sed magis gratiarum actio. 
Ephesians 5 5 Hoc enim scitote intellegentes quod omnis fornicator aut immundus aut avarus, id est idolorum cultor, non habet hereditatem in regno Christi et Dei.
Ephesians 5 6 Nemo vos decipiat inanibus verbis; propter haec enim venit ira Dei in filios diffidentiae. 
Ephesians 5 7 Nolite ergo effici comparticipes eorum; 
Ephesians 5 8 eratis enim aliquando tenebrae, nunc autem lux in Domino. Ut filii lucis ambulate 
Ephesians 5 9 — fructus enim lucis est in omni bonitate et iustitia et veritate — 
Ephesians 5 10 probantes quid sit beneplacitum Domino; 
Ephesians 5 11 et nolite communicare operibus infructuosis tenebrarum, magis autem et redarguite; 
Ephesians 5 12 quae enim in occulto fiunt ab ipsis, turpe est et dicere; 
Ephesians 5 13 omnia autem, quae arguuntur, a lumine manifestantur, 
Ephesians 5 14 omne enim, quod manifestatur, lumen est. Propter quod dicit: “ Surge, qui dormis, et exsurge a mortuis, et illuminabit te Christus ”.
Ephesians 5 15 Videte itaque caute quomodo ambuletis, non quasi insipientes sed ut sapientes, 
Ephesians 5 16 redimentes tempus, quoniam dies mali sunt. 
Ephesians 5 17 Propterea nolite fieri imprudentes, sed intellegite, quae sit voluntas Domini. 
Ephesians 5 18 Et nolite inebriari vino, in quo est luxuria, sed implemini Spiritu 
Ephesians 5 19 loquentes vobismetipsis in psalmis et hymnis et canticis spiritalibus, cantantes et psallentes in cordibus vestris Domino. 
Ephesians 5 20 Gratias agentes semper pro omnibus in nomine Domini nostri Iesu Christi Deo et Patri, 
Ephesians 5 21 subiecti invicem in timore Christi.
Ephesians 5 22 Mulieres viris suis sicut Domino, 
Ephesians 5 23 quoniam vir caput est mulieris, sicut et Christus caput est ecclesiae, ipse salvator corporis. 
Ephesians 5 24 Sed ut ecclesia subiecta est Christo, ita et mulieres viris in omnibus.
Ephesians 5 25 Viri, diligite uxores, sicut et Christus dilexit ecclesiam et seipsum tradidit pro ea, 
Ephesians 5 26 ut illam sanctificaret mundans lavacro aquae in verbo, 
Ephesians 5 27 ut exhiberet ipse sibi gloriosam ecclesiam non habentem maculam aut rugam aut aliquid eiusmodi, sed ut sit sancta et immaculata. 
Ephesians 5 28 Ita et viri debent diligere uxores suas ut corpora sua. Qui suam uxorem diligit, seipsum diligit; 
Ephesians 5 29 nemo enim umquam carnem suam odio habuit, sed nutrit et fovet eam sicut et Christus ecclesiam, 
Ephesians 5 30 quia membra sumus corporis eius. 
Ephesians 5 31 Propter hoc relinquet homo patrem et matrem et adhaerebit uxori suae, et erunt duo in carne una. 
Ephesians 5 32 Mysterium hoc magnum est; ego autem dico de Christo et ecclesia! 
Ephesians 5 33 Verumtamen et vos singuli unusquisque suam uxorem sicut seipsum diligat; uxor autem timeat virum.
Ephesians 6 1 Filii, oboedite parentibus vestris in Domino; hoc enim est iu stum. 
Ephesians 6 2 Honora patrem tuum et matrem, quod est mandatum primum cum promissione, 
Ephesians 6 3 ut bene sit tibi, et sis longaevus super terram. 
Ephesians 6 4 Et, patres, nolite ad iracundiam provocare filios vestros, sed educate illos in disciplina et correptione Domini.
Ephesians 6 5 Servi, oboedite dominis carnalibus cum timore et tremore, in simplicitate cordis vestri, sicut Christo; 
Ephesians 6 6 non ad oculum servientes, quasi hominibus placentes, sed ut servi Christi facientes voluntatem Dei ex animo; 
Ephesians 6 7 cum bona voluntate servientes, sicut Domino et non hominibus, 
Ephesians 6 8 scientes quoniam unusquisque, si quid fecerit bonum, hoc percipiet a Domino, sive servus sive liber.
Ephesians 6 9 Et, domini, eadem facite illis, remittentes minas, scientes quia et illorum et vester Dominus est in caelis, et personarum acceptio non est apud eum.
Ephesians 6 10 De cetero confortamini in Domino et in potentia virtutis eius. 
Ephesians 6 11 Induite armaturam Dei, ut possitis stare adversus insidias Diaboli. 
Ephesians 6 12 Quia non est nobis colluctatio adversus sanguinem et carnem sed adversus principatus, adversus potestates, adversus mundi rectores tenebrarum harum, adversus spiritalia nequitiae in caelestibus.
Ephesians 6 13 Propterea accipite armaturam Dei, ut possitis resistere in die malo et, omnibus perfectis, stare. 
Ephesians 6 14 State ergo succincti lumbos vestros in veritate et induti loricam iustitiae 
Ephesians 6 15 et calceati pedes in praeparatione evangelii pacis, 
Ephesians 6 16 inomnibus sumentes scutum fidei, in quo possitis omnia tela Maligni ignea exstinguere; 
Ephesians 6 17 et galeam salutis assumite et gladium Spiritus, quod est verbum Dei; 
Ephesians 6 18 per omnem orationem et obsecrationem orantes omni tempore in Spiritu, et in ipso vigilantes in omni instantia et obsecratione pro omnibus sanctis 
Ephesians 6 19 et pro me, ut detur mihi sermo in aperitione oris mei cum fiducia notum facere mysterium evangelii, 
Ephesians 6 20 pro quo legatione fungor in catena, ut in ipso audeam, prout oportet me, loqui.
Ephesians 6 21 Ut autem et vos sciatis, quae circa me sunt, quid agam, omnia nota vobis faciet Tychicus, carissimus frater et fidelis minister in Domino, 
Ephesians 6 22 quem misi ad vos in hoc ipsum, ut cognoscatis, quae circa nos sunt, et consoletur corda vestra.
Ephesians 6 23 Pax fratribus et caritas cum fide a Deo Patre et Domino Iesu Christo. 
Ephesians 6 24 Gratia cum omnibus, qui diligunt Dominum nostrum Iesum Christum in incorruptione.
Philippians 1 1 Paulus et Timotheus servi Christi Iesu omnibus sanctis in Christo Iesu, qui sunt Philippis, cum episcopis et diaconis: 
Philippians 1 2 gratia vobis et pax a Deo Patre nostro et Domino Iesu Christo. 
Philippians 1 3 Gratias ago Deo meo in omni memoria vestri, 
Philippians 1 4 semper in omni oratione mea pro omnibus vobis cum gaudio deprecationem faciens 
Philippians 1 5 super communione vestra in evangelio a prima die usque nunc; 
Philippians 1 6 confidens hoc ipsum, quia, qui coepit in vobis opus bonum, perficiet usque in diem Christi Iesu; 
Philippians 1 7 sicut est mihi iustum hoc sentire pro omnibus vobis, eo quod habeam in corde vos et in vinculis meis et in defensione et confirmatione evangelii socios gratiae meae omnes vos esse. 
Philippians 1 8 Testis enim mihi Deus, quomodo cupiam omnes vos in visceribus Christi Iesu. 
Philippians 1 9 Et hoc oro, ut caritas vestra magis ac magis abundet in scientia et omni sensu, 
Philippians 1 10 ut probetis potiora, ut sitis sinceri et sine offensa in diem Christi, 
Philippians 1 11 repleti fructu iustitiae, qui est per Iesum Christum, in gloriam et laudem Dei.
Philippians 1 12 Scire autem vos volo, fratres, quia, quae circa me sunt, magis ad profectum venerunt evangelii, 
Philippians 1 13 ita ut vincula mea manifesta fierent in Christo in omni praetorio et in ceteris omnibus; 
Philippians 1 14 et plures e fratribus in Domino confidentes vinculis meis, abundantius audere sine timore verbum loqui. 
Philippians 1 15 Quidam quidem et propter invidiam et contentionem, quidam autem et propter bonam voluntatem Christum praedicant; 
Philippians 1 16 hi quidem ex caritate scientes quoniam in defensionem evangelii positus sum, 
Philippians 1 17 illi autem ex contentione Christum annuntiant, non sincere, existimantes pressuram se suscitare vinculis meis. 
Philippians 1 18 Quid enim? Dum omni modo, sive sub obtentu sive in veritate, Christus annuntietur, et in hoc gaudeo; sed et gaudebo, 
Philippians 1 19 scio enim quia hoc mihi proveniet in salutem per vestram orationem et subministrationem Spiritus Iesu Christi, 
Philippians 1 20 secundum exspectationem et spem meam quia in nullo confundar, sed in omni fiducia, sicut semper et nunc, magnificabitur Christus in corpore meo, sive per vitam sive per mortem.
Philippians 1 21 Mihi enim vivere Christus est et mori lucrum. 
Philippians 1 22 Quod si vivere in carne, hic mihi fructus operis est, et quid eligam ignoro. 
Philippians 1 23 Coartor autem ex his duobus: desiderium habens dissolvi et cum Christo esse, multo magis melius; 
Philippians 1 24 permanere autem in carne, magis necessarium est propter vos. 
Philippians 1 25 Et hoc confidens, scio quia manebo et permanebo omnibus vobis ad profectum vestrum et gaudium fidei, 
Philippians 1 26 ut gloriatio vestra abundet in Christo Iesu in me, per meum adventum iterum ad vos.
Philippians 1 27 Tantum digne evangelio Christi conversamini, ut sive cum venero et videro vos, sive absens audiam de vobis quia statis in uno Spiritu unanimes, concertantes fide evangelii; 
Philippians 1 28 et in nullo perterriti ab adversariis, quod est illis indicium perditionis, vobis autem salutis, et hoc a Deo; 
Philippians 1 29 quia vobis hoc donatum est pro Christo, non solum ut in eum credatis, sed ut etiam pro illo patiamini 
Philippians 1 30 idem certamen habentes, quale vidistis in me et nunc auditis in me.
Philippians 2 1 Si qua ergo consolatio in Christo, si quod solacium cari tatis, si qua communio spiritus, si quae viscera et miserationes, 
Philippians 2 2 implete gaudium meum, ut idem sapiatis, eandem caritatem habentes, unanimes, id ipsum sapientes; 
Philippians 2 3 nihil per contentionem neque per inanem gloriam, sed in humilitate superiores sibi invicem arbitrantes; 
Philippians 2 4 non, quae sua sunt, singuli considerantes, sed et ea, quae aliorum.
Philippians 2 5 Hoc sentite in vobis, quod et in Christo Iesu:
Philippians 2 6 qui cum in forma Dei esset, non rapinam arbitratus est esse se aequalem Deo,
Philippians 2 7 sed semetipsum exinanivit formam servi accipiens, in similitudinem hominum factus; et habitu inventus ut homo,
Philippians 2 8 humiliavit semetipsum factus oboediens usque ad mortem, mortem autem crucis.
Philippians 2 9 Propter quod et Deus illum exaltavit et donavit illi nomen, quod est super omne nomen,
Philippians 2 10 ut in nomine Iesu omne genu flectatur caelestium et terrestrium et infernorum,
Philippians 2 11 et omnis lingua confiteatur “ Dominus Iesus Christus! ”, in gloriam Dei Patris.
Philippians 2 12 Itaque, carissimi mei, sicut semper oboedistis, non ut in praesentia mei tantum sed multo magis nunc in absentia mea, cum metu et tremore vestram salutem operamini; 
Philippians 2 13 Deus est enim, qui operatur in vobis et velle et perficere pro suo beneplacito. 
Philippians 2 14 Omnia facite sine murmurationibus et haesitationibus, 
Philippians 2 15 ut efficiamini sine querela et simplices, filii Dei sine reprehensione in medio generationis pravae et perversae, inter quos lucetis sicut luminaria in mundo, 
Philippians 2 16 verbum vitae firmiter tenentes ad gloriam meam in die Christi, quia non in vacuum cucurri neque in vacuum laboravi. 
Philippians 2 17 Sed et si delibor supra sacrificium et obsequium fidei vestrae, gaudeo et congaudeo omnibus vobis; 
Philippians 2 18 idipsum autem et vos gaudete et congaudete mihi. 
Philippians 2 19 Spero autem in Domino Iesu Timotheum cito me mittere ad vos, ut et ego bono animo sim, cognitis, quae circa vos sunt. 
Philippians 2 20 Neminem enim habeo tam unanimem, qui sincere pro vobis sollicitus sit; 
Philippians 2 21 omnes enim sua quaerunt, non quae sunt Iesu Christi. 
Philippians 2 22 Probationem autem eius cognoscitis, quoniam sicut patri filius mecum servivit in evangelium. 
Philippians 2 23 Hunc igitur spero me mittere, mox ut videro, quae circa me sunt; 
Philippians 2 24 confido autem in Domino, quoniam et ipse cito veniam.
Philippians 2 25 Necessarium autem existimavi Epaphroditum fratrem et cooperatorem et commilitonem meum, vestrum autem apostolum et ministrum necessitatis meae, mittere ad vos, 
Philippians 2 26 quoniam omnes vos desiderabat et maestus erat, propterea quod audieratis illum infirmatum. 
Philippians 2 27 Nam et infirmatus est usque ad mortem, sed Deus misertus est eius; non solum autem eius, verum et mei, ne tristitiam super tristitiam haberem. 
Philippians 2 28 Festinantius ergo misi illum, ut, viso eo, iterum gaudeatis, et ego sine tristitia sim. 
Philippians 2 29 Excipite itaque illum in Domino cum omni gaudio et eiusmodi cum honore habetote, 
Philippians 2 30 quoniam propter opus Christi usque ad mortem accessit in interitum tradens animam suam, ut suppleret id, quod vobis deerat ministerii erga me.
Philippians 3 1 De cetero, fratres mei, gaudete in Domino. Eadem vobis scribe re mihi quidem non pigrum, vobis autem securum. 
Philippians 3 2 Videte canes, videte malos operarios, videte concisionem! 
Philippians 3 3 Nos enim sumus circumcisio, qui Spiritu Dei servimus et gloriamur in Christo Iesu et non in carne fiduciam habentes, 
Philippians 3 4 quamquam ego habeam confidentiam et in carne. Si quis alius videtur confidere in carne, ego magis: 
Philippians 3 5 circumcisus octava die, ex genere Israel, de tribu Beniamin, Hebraeus ex Hebraeis, secundum legem pharisaeus, 
Philippians 3 6 secundum aemulationem persequens ecclesiam, secundum iustitiam, quae in lege est, conversatus sine querela.
Philippians 3 7 Sed, quae mihi erant lucra, haec arbitratus sum propter Christum detrimentum. 
Philippians 3 8 Verumtamen existimo omnia detrimentum esse propter eminentiam scientiae Christi Iesu Domini mei, propter quem omnia detrimentum feci et arbitror ut stercora, ut Christum lucrifaciam 
Philippians 3 9 et inveniar in illo non habens meam iustitiam, quae ex lege est, sed illam, quae per fidem est Christi, quae ex Deo est iustitia in fide; 
Philippians 3 10 ad cognoscendum illum et virtutem resurrectionis eius et communionem passionum illius, conformans me morti eius, 
Philippians 3 11 si quo modo occurram ad resurrectionem, quae est ex mortuis. 
Philippians 3 12 Non quod iam acceperim aut iam perfectus sim; persequor autem si umquam comprehendam, sicut et comprehensus sum a Christo Iesu. 
Philippians 3 13 Fratres, ego me non arbitror comprehendisse; unum autem: quae quidem retro sunt, obliviscens, ad ea vero, quae ante sunt, extendens me 
Philippians 3 14 ad destinatum persequor, ad bravium supernae vocationis Dei in Christo Iesu.
Philippians 3 15 Quicumque ergo perfecti, hoc sentiamus; et si quid aliter sapitis, et hoc vobis Deus revelabit; 
Philippians 3 16 verumtamen, ad quod pervenimus, in eodem ambulemus.
Philippians 3 17 Coimitatores mei estote, fratres, et observate eos, qui ita ambulant, sicut habetis formam nos. 
Philippians 3 18 Multi enim ambulant, quos saepe dicebam vobis, nunc autem et flens dico, inimicos crucis Christi, 
Philippians 3 19 quorum finis interitus, quorum deus venter et gloria in confusione ipsorum, qui terrena sapiunt. 
Philippians 3 20 Noster enim municipatus in caelis est, unde etiam salvatorem exspectamus Dominum Iesum Christum, 
Philippians 3 21 qui transfigurabit corpus humilitatis nostrae, ut illud conforme faciat corpori gloriae suae secundum operationem, qua possit etiam subicere sibi omnia.
Philippians 4 1 Itaque, fratres mei carissimi et desideratissimi, gaudium et co rona mea, sic state in Domino, carissimi!
Philippians 4 2 Evodiam rogo et Syntychen deprecor idipsum sapere in Domino. 
Philippians 4 3 Etiam rogo et te, germane compar, adiuva illas, quae mecum concertaverunt in evangelio cum Clemente et ceteris adiutoribus meis, quorum nomina sunt in libro vitae.
Philippians 4 4 Gaudete in Domino semper. Iterum dico: Gaudete! 
Philippians 4 5 Modestia vestra nota sit omnibus hominibus. Dominus prope. 
Philippians 4 6 Nihil solliciti sitis, sed in omnibus oratione et obsecratione cum gratiarum actione petitiones vestrae innotescant apud Deum. 
Philippians 4 7 Et pax Dei, quae exsuperat omnem sensum, custodiet corda vestra et intellegentias vestras in Christo Iesu. 
Philippians 4 8 De cetero, fratres, quaecumque sunt vera, quaecumque pudica, quaecumque iusta, quaecumque casta, quaecumque amabilia, quaecumque bonae famae, si qua virtus et si qua laus, haec cogitate; 
Philippians 4 9 quae et didicistis et accepistis et audistis et vidistis in me, haec agite; et Deus pacis erit vobiscum.
Philippians 4 10 Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis, opportunitate autem carebatis. 
Philippians 4 11 Non quasi propter penuriam dico, ego enim didici, in quibus sum, sufficiens esse. 
Philippians 4 12 Scio et humiliari, scio et abundare; ubique et in omnibus institutus sum et satiari et esurire et abundare et penuriam pati. 
Philippians 4 13 Omnia possum in eo, qui me confortat.
Philippians 4 14 Verumtamen bene fecistis communicantes tribulationi meae. 
Philippians 4 15 Scitis autem et vos, Philippenses, quod in principio evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli; 
Philippians 4 16 quia et Thessalonicam et semel et bis in usum mihi misistis. 
Philippians 4 17 Non quia quaero datum, sed requiro fructum, qui abundet in rationem vestram. 
Philippians 4 18 Accepi autem omnia et abundo; repletus sum acceptis ab Epaphrodito, quae misistis odorem suavitatis, hostiam acceptam, placentem Deo. 
Philippians 4 19 Deus autem meus implebit omne desiderium vestrum secundum divitias suas in gloria in Christo Iesu. 
Philippians 4 20 Deo autem et Patri nostro gloria in saecula saeculorum. Amen.
Philippians 4 21 Salutate omnem sanctum in Christo Iesu. Salutant vos, qui mecum sunt, fratres. 
Philippians 4 22 Salutant vos omnes sancti, maxime autem, qui de Caesaris domo sunt.
Philippians 4 23 Gratia Domini Iesu Christi cum spiritu vestro. Amen.
Colossians 1 1 Paulus, apostolus Christi Iesu per voluntatem Dei, et Timo theus frater 
Colossians 1 2 his, qui sunt Colossis, sanctis et fidelibus fratribus in Christo: gratia vobis et pax a Deo Patre nostro.
Colossians 1 3 Gratias agimus Deo Patri Domini nostri Iesu Christi semper pro vobis orantes, 
Colossians 1 4 audientes fidem vestram in Christo Iesu et dilectionem, quam habetis in sanctos omnes, 
Colossians 1 5 propter spem, quae reposita est vobis in caelis, quam ante audistis in verbo veritatis evangelii, 
Colossians 1 6 quod pervenit ad vos, sicut et in universo mundo est fructificans et crescens, sicut et in vobis, ex ea die, qua audistis et cognovistis gratiam Dei in veritate; 
Colossians 1 7 sicut didicistis ab Epaphra carissimo conservo nostro, qui est fidelis pro nobis minister Christi, 
Colossians 1 8 qui etiam manifestavit nobis dilectionem vestram in Spiritu.
Colossians 1 9 Ideo et nos, ex qua die audivimus, non cessamus pro vobis orantes et postulantes, ut impleamini agnitione voluntatis eius in omni sapientia et intellectu spiritali, 
Colossians 1 10 ut ambuletis digne Domino per omnia placentes, in omni opere bono fructificantes et crescentes in scientia Dei, 
Colossians 1 11 in omni virtute confortati secundum potentiam claritatis eius in omnem patientiam et longanimitatem, cum gaudio
Colossians 1 12 gratias agentes Patri, qui idoneos vos fecit in partem sortis sanctorum in lumine;
Colossians 1 13 qui eripuit nos de potestate tenebrarum et transtulit in regnum Filii dilectionis suae,
Colossians 1 14 in quo habemus redemptionem, remissionem peccatorum;
Colossians 1 15 qui est imago Dei invisibilis, primogenitus omnis creaturae,
Colossians 1 16 quia in ipso condita sunt universa in caelis et in terra, visibilia et invisibilia, sive throni sive dominationes sive principatus sive potestates. Omnia per ipsum et in ipsum creata sunt,
Colossians 1 17 et ipse est ante omnia, et omnia in ipso constant.
Colossians 1 18 Et ipse est caput corporis ecclesiae; qui est principium, primogenitus ex mortuis, ut sit in omnibus ipse primatum tenens,
Colossians 1 19 quia in ipso complacuit omnem plenitudinem habitare
Colossians 1 20 et per eum reconciliare omnia in ipsum, pacificans per sanguinem crucis eius, sive quae in terris sive quae in caelis sunt.
Colossians 1 21 Et vos, cum essetis aliquando alienati et inimici sensu in operibus malis, 
Colossians 1 22 nunc autem reconciliavit in corpore carnis eius per mortem exhibere vos sanctos et immaculatos et irreprehensibiles coram ipso; 
Colossians 1 23 si tamen permanetis in fide fundati et stabiles et immobiles a spe evangelii, quod audistis, quod praedicatum est in universa creatura, quae sub caelo est, cuius factus sum ego Paulus minister.
Colossians 1 24 Nunc gaudeo in passionibus pro vobis et adimpleo, ea quae desunt passionum Christi in carne mea pro corpore eius, quod est ecclesia, 
Colossians 1 25 cuius factus sum ego minister secundum dispensationem Dei, quae data est mihi in vos, ut impleam verbum Dei; 
Colossians 1 26 mysterium, quod absconditum fuit a saeculis et generationibus, nunc autem manifestatum est sanctis eius, 
Colossians 1 27 quibus voluit Deus notas facere divitias gloriae mysterii huius in gentibus, quod est Christus in vobis, spes gloriae; 
Colossians 1 28 quem nos annuntiamus, commonentes omnem hominem et docentes omnem hominem in omni sapientia, ut exhibeamus omnem hominem perfectum in Christo; 
Colossians 1 29 ad quod et laboro certando secundum operationem eius, quae operatur in me in virtute.
Colossians 2 1 Volo enim vos scire qualem sollicitudinem habeam pro vo bis et pro his, qui sunt Laodiciae, et quicumque non viderunt faciem meam in carne, 
Colossians 2 2 ut consolentur corda ipsorum instructi in caritate et in omnes divitias plenitudinis intellectus, in agnitionem mysterii Dei, Christi, 
Colossians 2 3 in quo sunt omnes thesauri sapientiae et scientiae absconditi. 
Colossians 2 4 Hoc dico, ut nemo vos decipiat in subtilitate sermonum. 
Colossians 2 5 Nam etsi corpore absens sum, sed spiritu vobiscum sum, gaudens et videns ordinem vestrum et firmamentum eius, quae in Christum est, fidei vestrae.
Colossians 2 6 Sicut ergo accepistis Christum Iesum Dominum, in ipso ambulate, 
Colossians 2 7 radicati et superaedificati in ipso et confirmati fide, sicut didicistis, abundantes in gratiarum actione. 
Colossians 2 8 Videte, ne quis vos depraedetur per philosophiam et inanem fallaciam secundum traditionem hominum, secundum elementa mundi et non secundum Christum; 
Colossians 2 9 quia in ipso inhabitat omnis plenitudo divinitatis corporaliter, 
Colossians 2 10 et estis in illo repleti, qui est caput omnis principatus et potestatis; 
Colossians 2 11 in quo et circumcisi estis circumcisione non manufacta in exspoliatione corporis carnis, in circumcisione Christi; 
Colossians 2 12 consepulti ei in baptismo, in quo et conresuscitati estis per fidem operationis Dei, qui suscitavit illum a mortuis; 
Colossians 2 13 et vos, cum mortui essetis in delictis et praeputio carnis vestrae, convivificavit cum illo, donans nobis omnia delicta, 
Colossians 2 14 delens, quod adversum nos erat, chirographum decretis, quod erat contrarium nobis, et ipsum tulit de medio affigens illud cruci; 
Colossians 2 15 exspolians principatus et potestates traduxit confidenter, triumphans illos in semetipso.
Colossians 2 16 Nemo ergo vos iudicet in cibo aut in potu aut ex parte diei festi aut neomeniae aut sabbatorum, 
Colossians 2 17 quae sunt umbra futurorum, corpus autem Christi. 
Colossians 2 18 Nemo vos bravio defraudet complacens sibi in humilitate et religione angelorum propter ea, quae vidit, ingrediens, frustra inflatus sensu carnis suae 
Colossians 2 19 et non tenens caput, ex quo totum corpus per nexus et coniunctiones subministratum et compaginatum crescit in augmentum Dei.
Colossians 2 20 Si mortui estis cum Christo ab elementis mundi, quid tamquam viventes in mundo decretis subicimini: 
Colossians 2 21 “ Ne tetigeris neque gustaveris neque contrectaveris ”, 
Colossians 2 22 quae sunt omnia in corruptionem ipso usu secundum praecepta et doctrinas hominum? 
Colossians 2 23 Quae sunt rationem quidem habentia sapientiae in superstitione et humilitate, et non parcendo corpori, non in honore aliquo ad saturitatem carnis.
Colossians 3 1 Igitur, si conresurrexistis Chri sto, quae sursum sunt quaerite, ubi Christus est in dextera Dei sedens; 
Colossians 3 2 quae sursum sunt sapite, non quae supra terram. 
Colossians 3 3 Mortui enim estis, et vita vestra abscondita est cum Christo in Deo! 
Colossians 3 4 Cum Christus apparuerit, vita vestra, tunc et vos apparebitis cum ipso in gloria.
Colossians 3 5 Mortificate ergo membra, quae sunt super terram: fornicationem, immunditiam, libidinem, concupiscentiam malam et avaritiam, quae est simulacrorum servitus, 
Colossians 3 6 propter quae venit ira Dei super filios incredulitatis; 
Colossians 3 7 in quibus et vos ambulastis aliquando, cum viveretis in illis. 
Colossians 3 8 Nunc autem deponite et vos omnia: iram, indignationem, malitiam, blasphemiam, turpem sermonem de ore vestro; 
Colossians 3 9 nolite mentiri invicem, qui exuistis vos veterem hominem cum actibus eius 
Colossians 3 10 et induistis novum, eum, qui renovatur in agnitionem secundum imaginem eius, qui creavit eum, 
Colossians 3 11 ubi non est Graecus et Iudaeus, circumcisio et praeputium, barbarus, Scytha, servus, liber, sed omnia et in omnibus Christus.
Colossians 3 12 Induite vos ergo, sicut electi Dei, sancti et dilecti, viscera misericordiae, benignitatem, humilitatem, mansuetudinem, longanimitatem, 
Colossians 3 13 supportantes invicem et donantes vobis ipsis, si quis adversus aliquem habet querelam; sicut et Dominus donavit vobis, ita et vos; 
Colossians 3 14 super omnia autem haec: caritatem, quod est vinculum perfectionis. 
Colossians 3 15 Et pax Christi dominetur in cordibus vestris, ad quam et vocati estis in uno corpore. Et grati estote.
Colossians 3 16 Verbum Christi habitet in vobis abundanter, in omni sapientia docentes et commonentes vosmetipsos psalmis, hymnis, canticis spiritalibus, in gratia cantantes in cordibus vestris Deo; 
Colossians 3 17 et omne, quodcumque facitis in verbo aut in opere, omnia in nomine Domini Iesu gratias agentes Deo Patri per ipsum.
Colossians 3 18 Mulieres, subditae estote viris, sicut oportet in Domino. 
Colossians 3 19 Viri, diligite uxores et nolite amari esse ad illas. 
Colossians 3 20 Filii, oboedite parentibus per omnia; hoc enim placitum est in Domino. 
Colossians 3 21 Patres, nolite ad indignationem provocare filios vestros, ut non pusillo animo fiant. 
Colossians 3 22 Servi, oboedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Dominum. 
Colossians 3 23 Quodcumque facitis, ex animo operamini sicut Domino et non hominibus, 
Colossians 3 24 scientes quod a Domino accipietis retributionem hereditatis. Domino Christo servite; 
Colossians 3 25 qui enim iniuriam facit, recipiet id quod inique gessit, et non est personarum acceptio.
Colossians 4 1 Domini, quod iustum est et aequum, servis praestate, scien tes quoniam et vos Dominum habetis in caelo.
Colossians 4 2 Orationi instate, vigilantes in ea in gratiarum actione, 
Colossians 4 3 orantes simul et pro nobis, ut Deus aperiat nobis ostium sermonis ad loquendum mysterium Christi, propter quod etiam vinctus sum, 
Colossians 4 4 ut manifestem illud, ita ut oportet me loqui. 
Colossians 4 5 In sapientia ambulate ad eos, qui foris sunt, tempus redimentes. 
Colossians 4 6 Sermo vester semper sit in gratia, sale conditus, ut sciatis quomodo oporteat vos unicuique respondere.
Colossians 4 7 Quae circa me sunt, omnia vobis nota faciet Tychicus, carissimus frater et fidelis minister et conservus in Domino, 
Colossians 4 8 quem misi ad vos ad hoc ipsum, ut cognoscatis, quae circa nos sunt, et consoletur corda vestra, 
Colossians 4 9 cum Onesimo fideli et carissimo fratre, qui est ex vobis; omnia, quae hic aguntur, nota facient vobis.
Colossians 4 10 Salutat vos Aristarchus concaptivus meus et Marcus consobrinus Barnabae, de quo accepistis mandata — si venerit ad vos, excipite illum — 
Colossians 4 11 et Iesus, qui dicitur Iustus, qui sunt ex circumcisione; hi soli adiutores in regno Dei, qui mihi fuerunt solacio. 
Colossians 4 12 Salutat vos Epaphras, qui ex vobis est, servus Christi Iesu, semper certans pro vobis in orationibus, ut stetis perfecti et impleti in omni voluntate Dei. 
Colossians 4 13 Testimonium enim illi perhibeo, quod habet multum laborem pro vobis et pro his, qui sunt Laodiciae et qui Hierapoli. 
Colossians 4 14 Salutat vos Lucas, medicus carissimus, et Demas. 
Colossians 4 15 Salutate fratres, qui sunt Laodiciae, et Nympham et, quae in domo eius est, ecclesiam. 
Colossians 4 16 Et cum lecta fuerit apud vos epistula, facite ut et in Laodicensium ecclesia legatur, et eam, quae ex Laodicia est, vos quoque legatis. 
Colossians 4 17 Et dicite Archippo: “ Vide ministerium, quod accepisti in Domino, ut illud impleas ”.
Colossians 4 18 Salutatio mea manu Pauli. Memores estote vinculorum meorum. Gratia vobiscum.
1 Thessalonians 1 1 Paulus et Silvanus et Timo theus ecclesiae Thessalonicen sium in Deo Patre et Domino Iesu Christo: gratia vobis et pax.
1 Thessalonians 1 2 Gratias agimus Deo semper pro omnibus vobis, memoriam facientes in orationibus nostris, sine intermissione; 
1 Thessalonians 1 3 memores operis fidei vestrae et laboris caritatis et sustinentiae spei Domini nostri Iesu Christi ante Deum et Patrem nostrum; 
1 Thessalonians 1 4 scientes, fratres, dilecti a Deo, electionem vestram, 
1 Thessalonians 1 5 quia evangelium nostrum non fuit ad vos in sermone tantum sed et in virtute et in Spiritu Sancto et in plenitudine multa, sicut scitis quales fuerimus vobis propter vos.
1 Thessalonians 1 6 Et vos imitatores nostri facti estis et Domini, excipientes verbum in tribulatione multa cum gaudio Spiritus Sancti, 
1 Thessalonians 1 7 ita ut facti sitis forma omnibus credentibus in Macedonia et in Achaia. 
1 Thessalonians 1 8 A vobis enim diffamatus est sermo Domini non solum in Macedonia et in Achaia, sed in omni loco fides vestra, quae est ad Deum, profecta est, ita ut non sit nobis necesse quidquam loqui; 
1 Thessalonians 1 9 ipsi enim de nobis annuntiant qualem introitum habuerimus ad vos, et quomodo conversi estis ad Deum a simulacris, servire Deo vivo et vero 
1 Thessalonians 1 10 et exspectare Filium eius de caelis, quem suscitavit ex mortuis, Iesum, qui eripit nos ab ira ventura.
1 Thessalonians 2 1 Nam ipsi scitis, fratres, introi tum nostrum ad vos, quia non inanis fuit; 
1 Thessalonians 2 2 sed ante passi et contumeliis affecti, sicut scitis, in Philippis, fiduciam habuimus in Deo nostro loqui ad vos evangelium Dei in multa sollicitudine. 
1 Thessalonians 2 3 Exhortatio enim nostra non ex errore neque ex immunditia neque in dolo, 
1 Thessalonians 2 4 sed sicut probati sumus a Deo, ut crederetur nobis evangelium, ita loquimur non quasi hominibus placentes, sed Deo, qui probat corda nostra. 
1 Thessalonians 2 5 Neque enim aliquando fuimus in sermone adulationis, sicut scitis, neque sub praetextu avaritiae, Deus testis, 
1 Thessalonians 2 6 nec quaerentes ab hominibus gloriam, neque a vobis neque ab aliis; 
1 Thessalonians 2 7 cum possemus oneri esse ut Christi apostoli, sed facti sumus parvuli in medio vestrum, tamquam si nutrix foveat filios suos; 
1 Thessalonians 2 8 ita desiderantes vos, cupide volebamus tradere vobis non solum evangelium Dei sed etiam animas nostras, quoniam carissimi nobis facti estis. 
1 Thessalonians 2 9 Memores enim estis, fratres, laboris nostri et fatigationis; nocte et die operantes, ne quem vestrum gravaremus, praedicavimus in vobis evangelium Dei. 
1 Thessalonians 2 10 Vos testes estis et Deus, quam sancte et iuste et sine querela vobis, qui credidistis, fuimus; 
1 Thessalonians 2 11 sicut scitis qualiter unumquemque vestrum, tamquam pater filios suos, 
1 Thessalonians 2 12 deprecantes vos et consolantes testificati sumus, ut ambularetis digne Deo, qui vocat vos in suum regnum et gloriam.
1 Thessalonians 2 13 Ideo et nos gratias agimus Deo sine intermissione, quoniam cum accepissetis a nobis verbum auditus Dei, accepistis non ut verbum hominum sed, sicut est vere, verbum Dei, quod et operatur in vobis, qui creditis. 
1 Thessalonians 2 14 Vos enim imitatores facti estis, fratres, ecclesiarum Dei, quae sunt in Iudaea in Christo Iesu; quia eadem passi estis et vos a contribulibus vestris, sicut et ipsi a Iudaeis, 
1 Thessalonians 2 15 qui et Dominum occiderunt Iesum et prophetas et nos persecuti sunt et Deo non placent et omnibus hominibus adversantur, 
1 Thessalonians 2 16 prohibentes nos gentibus loqui, ut salvae fiant, ut impleant peccata sua semper. Pervenit autem ira Dei super illos usque in finem.
1 Thessalonians 2 17 Nos autem, fratres, desolati a vobis ad tempus horae, facie non corde, abundantius festinavimus faciem vestram videre cum multo desiderio. 
1 Thessalonians 2 18 Propter quod voluimus venire ad vos, ego quidem Paulus et semel et iterum; et impedivit nos Satanas. 
1 Thessalonians 2 19 Quae est enim nostra spes aut gaudium aut corona gloriae — nonne et vos — ante Dominum nostrum Iesum in adventu eius? 
1 Thessalonians 2 20 Vos enim estis gloria nostra et gaudium.
1 Thessalonians 3 1 Propter quod non sustinentes amplius, placuit nobis, ut relin queremur Athenis soli, 
1 Thessalonians 3 2 et misimus Timotheum, fratrem nostrum et cooperatorem Dei in evangelio Christi, ad confirmandos vos et exhortandos pro fide vestra, 
1 Thessalonians 3 3 ut nemo turbetur in tribulationibus istis. Ipsi enim scitis quod in hoc positi sumus; 
1 Thessalonians 3 4 nam et cum apud vos essemus, praedicebamus vobis passuros nos tribulationes, sicut et factum est et scitis. 
1 Thessalonians 3 5 Propterea et ego amplius non sustinens, misi ad cognoscendam fidem vestram, ne forte tentaverit vos is qui tentat, et inanis fiat labor noster.
1 Thessalonians 3 6 Nunc autem, veniente Timotheo ad nos a vobis et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut nos quoque vos; 
1 Thessalonians 3 7 ideo consolati sumus, fratres, propter vos in omni necessitate et tribulatione nostra per vestram fidem; 
1 Thessalonians 3 8 quoniam nunc vivimus, si vos statis in Domino. 
1 Thessalonians 3 9 Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum, 
1 Thessalonians 3 10 nocte et die abundantius orantes, ut videamus faciem vestram et compleamus ea, quae desunt fidei vestrae?
1 Thessalonians 3 11 Ipse autem Deus et Pater noster et Dominus noster Iesus dirigat viam nostram ad vos; 
1 Thessalonians 3 12 vos autem Dominus abundare et superabundare faciat caritate in invicem et in omnes, quemadmodum et nos in vos; 
1 Thessalonians 3 13 ad confirmanda corda vestra sine querela in sanctitate ante Deum et Patrem nostrum, in adventu Domini nostri Iesu cum omnibus sanctis eius. Amen.
1 Thessalonians 4 1 De cetero ergo, fratres, rogamus vos et obsecramus in Domino Iesu, ut — quemadmodum accepistis a nobis quomodo vos oporteat ambulare et placere Deo, sicut et ambulatis — ut abundetis magis. 
1 Thessalonians 4 2 Scitis enim, quae praecepta dederimus vobis per Dominum Iesum. 
1 Thessalonians 4 3 Haec est enim voluntas Dei, sanctificatio vestra, 
1 Thessalonians 4 4 ut abstineatis a fornicatione; ut sciat unusquisque vestrum suum vas possidere in sanctificatione et honore, 
1 Thessalonians 4 5 non in passione desiderii, sicut et gentes, quae ignorant Deum; 
1 Thessalonians 4 6 ut ne quis supergrediatur neque circumveniat in negotio fratrem suum, quoniam vindex est Dominus de his omnibus, sicut et praediximus vobis et testificati sumus. 
1 Thessalonians 4 7 Non enim vocavit nos Deus in immunditiam sed in sanctificationem.
1 Thessalonians 4 8 Itaque, qui spernit, non hominem spernit sed Deum, qui etiam dat Spiritum suum Sanctum in vos.
1 Thessalonians 4 9 De caritate autem fraternitatis non necesse habetis, ut vobis scribam; ipsi enim vos a Deo edocti estis, ut diligatis invicem; 
1 Thessalonians 4 10 etenim facitis illud in omnes fratres in universa Macedonia. Rogamus autem vos, fratres, ut abundetis magis; 
1 Thessalonians 4 11 et operam detis, ut quieti sitis et ut vestrum negotium agatis et operemini manibus vestris, sicut praecipimus vobis; 
1 Thessalonians 4 12 ut honeste ambuletis ad eos, qui foris sunt, et nullius aliquid desideretis.
1 Thessalonians 4 13 Nolumus autem vos ignorare, fratres, de dormientibus, ut non contristemini sicut et ceteri, qui spem non habent. 
1 Thessalonians 4 14 Si enim credimus quod Iesus mortuus est et resurrexit, ita et Deus eos, qui dormierunt, per Iesum adducet cum eo. 
1 Thessalonians 4 15 Hoc enim vobis dicimus in verbo Domini, quia nos, qui vivimus, qui relinquimur in adventum Domini, non praeveniemus eos, qui dormierunt; 
1 Thessalonians 4 16 quoniam ipse Dominus in iussu, in voce archangeli et in tuba Dei descendet de caelo, et mortui, qui in Christo sunt, resurgent primi; 
1 Thessalonians 4 17 deinde nos, qui vivimus, qui relinquimur, simul rapiemur cum illis in nubibus obviam Domino in aera, et sic semper cum Domino erimus. 
1 Thessalonians 4 18 Itaque consolamini invicem in verbis istis.
1 Thessalonians 5 1 De temporibus autem et mo mentis, fratres, non indigetis, ut scribatur vobis; 
1 Thessalonians 5 2 ipsi enim diligenter scitis quia dies Domini, sicut fur in nocte, ita veniet. 
1 Thessalonians 5 3 Cum enim dixerint: “ Pax et securitas ”, tunc repentinus eis superveniet interitus, sicut dolor in utero habenti, et non effugient. 
1 Thessalonians 5 4 Vos autem, fratres, non estis in tenebris, ut vos dies ille tamquam fur comprehendat; 
1 Thessalonians 5 5 omnes enim vos filii lucis estis et filii diei. Non sumus noctis neque tenebrarum; 
1 Thessalonians 5 6 igitur non dormiamus sicut ceteri, sed vigilemus et sobrii simus.
1 Thessalonians 5 7 Qui enim dormiunt, nocte dormiunt; et, qui ebrii sunt, nocte inebriantur. 
1 Thessalonians 5 8 Nos autem, qui diei sumus, sobrii simus, induti loricam fidei et caritatis et galeam spem salutis; 
1 Thessalonians 5 9 quoniam non posuit nos Deus in iram sed in acquisitionem salutis per Dominum nostrum Iesum Christum, 
1 Thessalonians 5 10 qui mortuus est pro nobis, ut sive vigilemus sive dormiamus, simul cum illo vivamus. 
1 Thessalonians 5 11 Propter quod consolamini invicem et aedificate alterutrum, sicut et facitis.
1 Thessalonians 5 12 Rogamus autem vos, fratres, ut noveritis eos, qui laborant inter vos et praesunt vobis in Domino et monent vos, 
1 Thessalonians 5 13 ut habeatis illos superabundanter in caritate propter opus illorum. Pacem habete inter vos. 
1 Thessalonians 5 14 Hortamur autem vos, fratres: corripite inquietos, consolamini pusillanimes, suscipite infirmos, longanimes estote ad omnes. 
1 Thessalonians 5 15 Videte, ne quis malum pro malo alicui reddat, sed semper, quod bonum est, sectamini et in invicem et in omnes. 
1 Thessalonians 5 16 Semper gaudete, 
1 Thessalonians 5 17 sine intermissione orate, 
1 Thessalonians 5 18 in omnibus gratias agite; haec enim voluntas Dei est in Christo Iesu erga vos. 
1 Thessalonians 5 19 Spiritum nolite exstinguere, 
1 Thessalonians 5 20 prophetias nolite spernere; 
1 Thessalonians 5 21 omnia autem probate, quod bonum est tenete, 
1 Thessalonians 5 22 ab omni specie mala abstinete vos.
1 Thessalonians 5 23 Ipse autem Deus pacis sanctificet vos per omnia, et integer spiritus vester et anima et corpus sine querela in adventu Domini nostri Iesu Christi servetur. 
1 Thessalonians 5 24 Fidelis est, qui vocat vos, qui etiam faciet.
1 Thessalonians 5 25 Fratres, orate etiam pro nobis.
1 Thessalonians 5 26 Salutate fratres omnes in osculo sancto. 
1 Thessalonians 5 27 Adiuro vos per Dominum, ut legatur epistula omnibus fratribus. 
1 Thessalonians 5 28 Gratia Domini nostri Iesu Christi vobiscum.
2 Thessalonians 1 1 Paulus et Silvanus et Timo theus ecclesiae Thessalonicen sium in Deo Patre nostro et Domino Iesu Christo: 
2 Thessalonians 1 2 gratia vobis et pax a Deo Patre nostro et Domino Iesu Christo.
2 Thessalonians 1 3 Gratias agere debemus Deo semper pro vobis, fratres, sicut dignum est, quoniam supercrescit fides vestra, et abundat caritas uniuscuiusque omnium vestrum in invicem, 
2 Thessalonians 1 4 ita ut et nos ipsi in vobis gloriemur in ecclesiis Dei pro patientia vestra et fide in omnibus persecutionibus vestris et tribulationibus, quas sustinetis, 
2 Thessalonians 1 5 indicium iusti iudicii Dei, ut digni habeamini regno Dei, pro quo et patimini; 
2 Thessalonians 1 6 si quidem iustum est apud Deum retribuere tribulationem his, qui vos tribulant, 
2 Thessalonians 1 7 et vobis, qui tribulamini, requiem nobiscum in revelatione Domini Iesu de caelo cum angelis virtutis eius, 
2 Thessalonians 1 8 in igne flammae, dantis vindictam his, qui non noverunt Deum et qui non oboediunt evangelio Domini nostri Iesu; 
2 Thessalonians 1 9 qui poenas dabunt interitu aeterno a facie Domini et a gloria virtutis eius, 
2 Thessalonians 1 10 cum venerit glorificari in sanctis suis et admirabilis fieri in omnibus, qui crediderunt; quia creditum est testimonium nostrum super vos in die illo.
2 Thessalonians 1 11 Ad quod etiam oramus semper pro vobis, ut dignetur vos vocatione sua Deus noster et impleat omnem voluntatem bonitatis et opus fidei in virtute; 
2 Thessalonians 1 12 ut glorificetur nomen Domini nostri Iesu Christi in vobis, et vos in illo, secundum gratiam Dei nostri et Domini Iesu Christi.
2 Thessalonians 2 1 Rogamus autem vos, fratres, circa adventum Domini nostri Iesu Christi et nostram congregationem in ipsum, 
2 Thessalonians 2 2 ut non cito moveamini a sensu neque terreamini, neque per spiritum neque per verbum neque per epistulam tamquam per nos, quasi instet dies Domini.
2 Thessalonians 2 3 Ne quis vos seducat ullo modo; quoniam, nisi venerit discessio primum, et revelatus fuerit homo iniquitatis, filius perditionis, 
2 Thessalonians 2 4 qui adversatur et extollitur supra omne, quod dicitur Deus aut quod colitur, ita ut in templo Dei sedeat, ostendens se quia sit Deus.
2 Thessalonians 2 5 Non retinetis quod, cum adhuc essem apud vos, haec dicebam vobis? 
2 Thessalonians 2 6 Et nunc quid detineat scitis, ut ipse reveletur in suo tempore. 
2 Thessalonians 2 7 Nam mysterium iam operatur iniquitatis; tantum qui tenet nunc, donec de medio fiat.
2 Thessalonians 2 8 Et tunc revelabitur ille iniquus, quem Dominus Iesus interficiet spiritu oris sui et destruet illustratione adventus sui, 
2 Thessalonians 2 9 eum, cuius est adventus secundum operationem Satanae in omni virtute et signis et prodigiis mendacibus 
2 Thessalonians 2 10 et in omni seductione iniquitatis his, qui pereunt, eo quod caritatem veritatis non receperunt, ut salvi fierent. 
2 Thessalonians 2 11 Et ideo mittit illis Deus operationem erroris, ut credant mendacio, 
2 Thessalonians 2 12 ut iudicentur omnes, qui non crediderunt veritati, sed consenserunt iniquitati.
2 Thessalonians 2 13 Nos autem debemus gratias agere Deo semper pro vobis, fratres, dilecti a Domino, quod elegerit vos Deus primitias in salutem, in sanctificatione Spiritus et fide veritatis; 
2 Thessalonians 2 14 ad quod et vocavit vos per evangelium nostrum in acquisitionem gloriae Domini nostri Iesu Christi.
2 Thessalonians 2 15 Itaque, fratres, state et tenete traditiones, quas didicistis sive per sermonem sive per epistulam nostram. 
2 Thessalonians 2 16 Ipse autem Dominus noster Iesus Christus et Deus Pater noster, qui dilexit nos et dedit consolationem aeternam et spem bonam in gratia, 
2 Thessalonians 2 17 consoletur corda vestra et confirmet in omni opere et sermone bono.
2 Thessalonians 3 1 De cetero, fratres, orate pro nobis, ut sermo Domini currat et glorificetur sicut et apud vos, 
2 Thessalonians 3 2 et ut liberemur ab importunis et malis hominibus; non enim omnium est fides. 
2 Thessalonians 3 3 Fidelis autem Dominus est, qui confirmabit vos et custodiet a Malo. 
2 Thessalonians 3 4 Confidimus autem de vobis in Domino, quoniam, quae praecipimus, et facitis et facietis. 
2 Thessalonians 3 5 Dominus autem dirigat corda vestra in caritatem Dei et patientiam Christi.
2 Thessalonians 3 6 Praecipimus autem vobis, fratres, in nomine Domini nostri Iesu Christi, ut subtrahatis vos ab omni fratre ambulante inordinate et non secundum traditionem, quam acceperunt a nobis. 
2 Thessalonians 3 7 Ipsi enim scitis quemadmodum oporteat imitari nos, quoniam non inordinati fuimus inter vos 
2 Thessalonians 3 8 neque gratìs panem manducavimus ab aliquo sed in labore et fatigatione, nocte et die operantes, ne quem vestrum gravaremus; 
2 Thessalonians 3 9 non quasi non habuerimus potestatem, sed ut nosmetipsos formam daremus vobis ad imitandum nos. 
2 Thessalonians 3 10 Nam et cum essemus apud vos, hoc praecipiebamus vobis: Si quis non vult operari, nec manducet. 
2 Thessalonians 3 11 Audimus enim inter vos quosdam ambulare inordinate, nihil operantes sed curiose agentes; 
2 Thessalonians 3 12 his autem, qui eiusmodi sunt, praecipimus et obsecramus in Domino Iesu Christo, ut cum quiete operantes suum panem manducent. 
2 Thessalonians 3 13 Vos autem, fratres, nolite deficere benefacientes. 
2 Thessalonians 3 14 Quod si quis non oboedit verbo nostro per epistulam, hunc notate, non commisceamini cum illo, ut confundatur; 
2 Thessalonians 3 15 et nolite quasi inimicum existimare, sed corripite ut fratrem.
2 Thessalonians 3 16 Ipse autem Dominus pacis det vobis pacem sempiternam in omni modo. Dominus cum omnibus vobis.
2 Thessalonians 3 17 Salutatio mea manu Pauli, quod est signum in omni epistula; ita scribo.
2 Thessalonians 3 18 Gratia Domini nostri Iesu Christi cum omnibus vobis.
1 Timothy 1 1 Paulus, apostolus Christi Iesu secundum praeceptum Dei sal vatoris nostri et Christi Iesu spei nostrae, 
1 Timothy 1 2 Timotheo germano filio in fide: gratia, misericordia, pax a Deo Patre et Christo Iesu Domino nostro.
1 Timothy 1 3 Sicut rogavi te, ut remaneres Ephesi, cum irem in Macedoniam, ut praeciperes quibusdam, ne aliter docerent 
1 Timothy 1 4 neque intenderent fabulis et genealogiis interminatis, quae quaestiones praestant magis quam dispensationem Dei, quae est in fide; 
1 Timothy 1 5 finis autem praecepti est caritas de corde puro et conscientia bona et fide non ficta, 
1 Timothy 1 6 a quibus quidam aberrantes conversi sunt in vaniloquium, 
1 Timothy 1 7 volentes esse legis doctores, non intellegentes neque quae loquuntur neque de quibus affirmant.
1 Timothy 1 8 Scimus autem quia bona est lex, si quis ea legitime utatur, 
1 Timothy 1 9 sciens hoc quia iusto lex non est posita sed iniustis et non subiectis, impiis et peccatoribus, sceleratis et contaminatis, patricidis et matricidis, homicidis, 
1 Timothy 1 10 fornicariis, masculorum concubitoribus, plagiariis, mendacibus, periuris et si quid aliud sanae doctrinae adversatur, 
1 Timothy 1 11 secundum evangelium gloriae beati Dei, quod creditum est mihi.
1 Timothy 1 12 Gratiam habeo ei, qui me confortavit, Christo Iesu Domino nostro, quia fidelem me existimavit ponens in ministerio, 
1 Timothy 1 13 qui prius fui blasphemus et persecutor et contumeliosus; sed misericordiam consecutus sum, quia ignorans feci in incredulitate; 
1 Timothy 1 14 superabundavit autem gratia Domini nostri cum fide et dilectione, quae sunt in Christo Iesu.
1 Timothy 1 15 Fidelis sermo et omni acceptione dignus: Christus Iesus venit in mundum peccatores salvos facere; quorum primus ego sum, 
1 Timothy 1 16 sed ideo misericordiam consecutus sum, ut in me primo ostenderet Christus Iesus omnem longanimitatem, ad informationem eorum, qui credituri sunt illi in vitam aeternam.
1 Timothy 1 17 Regi autem saeculorum, incorruptibili, invisibili, soli Deo honor et gloria in saecula saeculorum. Amen.
1 Timothy 1 18 Hoc praeceptum commendo tibi, fili Timothee, secundum praecedentes super te prophetias, ut milites in illis bonam militiam 
1 Timothy 1 19 habens fidem et bonam conscientiam, quam quidam repellentes circa fidem naufragaverunt; 
1 Timothy 1 20 ex quibus est Hymenaeus et Alexander, quos tradidi Satanae, ut discant non blasphemare.
1 Timothy 2 1 Obsecro igitur primo omnium fieri obsecrationes, orationes, postulationes, gratiarum actiones pro omnibus hominibus, 
1 Timothy 2 2 pro regibus et omnibus, qui in sublimitate sunt, ut quietam et tranquillam vitam agamus in omni pietate et castitate. 
1 Timothy 2 3 Hoc bonum est et acceptum coram salvatore nostro Deo, 
1 Timothy 2 4 qui omnes homines vult salvos fieri et ad agnitionem veritatis venire. 
1 Timothy 2 5 Unus enim Deus, unus et mediator Dei et hominum, homo Christus Iesus, 
1 Timothy 2 6 qui dedit redemptionem semetipsum pro omnibus, testimonium temporibus suis; 
1 Timothy 2 7 in quod positus sum ego praedicator et apostolus — veritatem dico, non mentior — doctor gentium in fide et veritate.
1 Timothy 2 8 Volo ergo viros orare in omni loco levantes puras manus sine ira et disceptatione; 
1 Timothy 2 9 similiter et mulieres in habitu ornato cum verecundia et sobrietate ornantes se, non in tortis crinibus et auro aut margaritis vel veste pretiosa, 
1 Timothy 2 10 sed, quod decet mulieres, profitentes pietatem per opera bona.
1 Timothy 2 11 Mulier in tranquillitate discat cum omni subiectione; 
1 Timothy 2 12 docere autem mulieri non permitto neque dominari in virum, sed esse in tranquillitate. 
1 Timothy 2 13 Adam enim primus formatus est, deinde Eva; 
1 Timothy 2 14 et Adam non est seductus, mulier autem seducta in praevaricatione fuit. 
1 Timothy 2 15 Salvabitur autem per filiorum generationem, si permanserint in fide et dilectione et sanctificatione cum sobrietate.
1 Timothy 3 1 Fidelis sermo: si quis episco patum appetit, bonum opus de siderat. 
1 Timothy 3 2 Oportet ergo episcopum irreprehensibilem esse, unius uxoris virum, sobrium, prudentem, ornatum, hospitalem, doctorem, 
1 Timothy 3 3 non vinolentum, non percussorem sed modestum, non litigiosum, non cupidum, 
1 Timothy 3 4 suae domui bene praepositum, filios habentem in subiectione cum omni castitate 
1 Timothy 3 5 — si quis autem domui suae praeesse nescit, quomodo ecclesiae Dei curam habebit? C, 
1 Timothy 3 6 non neophytum, ne in superbia elatus in iudicium incidat Diaboli. 
1 Timothy 3 7 Oportet autem illum et testimonium habere bonum ab his, qui foris sunt, ut non in opprobrium incidat et laqueum Diaboli.
1 Timothy 3 8 Diaconos similiter pudicos, non bilingues, non multo vino deditos, non turpe lucrum sectantes, 
1 Timothy 3 9 habentes mysterium fidei in conscientia pura. 
1 Timothy 3 10 Et hi autem probentur primum, deinde ministrent nullum crimen habentes. 
1 Timothy 3 11 Mulieres similiter pudicas, non detrahentes, sobrias, fideles in omnibus. 
1 Timothy 3 12 Diaconi sint unius uxoris viri, qui filiis suis bene praesint et suis domibus; 
1 Timothy 3 13 qui enim bene ministraverint, gradum sibi bonum acquirent et multam fiduciam in fide, quae est in Christo Iesu.
1 Timothy 3 14 Haec tibi scribo sperans venire ad te cito; 
1 Timothy 3 15 si autem tardavero, ut scias quomodo oporteat in domo Dei conversari, quae est ecclesia Dei vivi, columna et firmamentum veritatis. 
1 Timothy 3 16 Et omnium confessione magnum est pietatis mysterium: Qui manifestatus est in carne, iustificatus est in Spiritu, apparuit angelis, praedicatus est in gentibus, creditus est in mumdo, assumptus est in gloria.
1 Timothy 4 1 Spiritus autem manifeste dicit, quia in novissimis temporibus discedent quidam a fide, attendentes spiritibus seductoribus et doctrinis daemoniorum, 
1 Timothy 4 2 in hypocrisi loquentium mendacium et cauteriatam habentium suam conscientiam, 
1 Timothy 4 3 prohibentium nubere, abstinere a cibis, quos Deus creavit ad percipiendum cum gratiarum actione fidelibus et his, qui cognoverunt veritatem. 
1 Timothy 4 4 Quia omnis creatura Dei bona, et nihil reiciendum, quod cum gratiarum actione percipitur; 
1 Timothy 4 5 sanctificatur enim per verbum Dei et orationem.
1 Timothy 4 6 Haec proponens fratribus bonus eris minister Christi Iesu, enutritus verbis fidei et bonae doctrinae, quam assecutus es; 
1 Timothy 4 7 profanas autem et aniles fabulas devita. Exerce teipsum ad pietatem; 
1 Timothy 4 8 nam corporalis exercitatio ad modicum utilis est, pietas autem ad omnia utilis est promissionem habens vitae, quae nunc est, et futurae. 
1 Timothy 4 9 Fidelis sermo et omni acceptione dignus: 
1 Timothy 4 10 in hoc enim laboramus et certamus, quia sperantes sumus in Deum vivum, qui est salvator omnium hominum, maxime fidelium. 
1 Timothy 4 11 Praecipe haec et doce.
1 Timothy 4 12 Nemo adulescentiam tuam contemnat; sed exemplum esto fidelium in verbo, in conversatione, in caritate, in fide, in castitate. 
1 Timothy 4 13 Dum venio, attende lectioni, exhortationi, doctrinae. 
1 Timothy 4 14 Noli neglegere donationem, quae in te est, quae data est tibi per prophetiam cum impositione manuum presbyterii. 
1 Timothy 4 15 Haec meditare, in his esto, ut profectus tuus manifestus sit omnibus. 
1 Timothy 4 16 Attende tibi et doctrinae; insta in illis; hoc enim faciens et teipsum salvum facies et eos, qui te audiunt.
1 Timothy 5 1 Seniorem ne increpaveris, sed obsecra ut patrem, iuvenes ut fratres, 
1 Timothy 5 2 anus ut matres, iuvenculas ut sorores in omni castitate. 
1 Timothy 5 3 Viduas honora, quae vere viduae sunt. 
1 Timothy 5 4 Si qua autem vidua filios aut nepotes habet, discant primum domum suam pie regere et mutuam vicem reddere parentibus; hoc enim acceptum est coram Deo. 
1 Timothy 5 5 Quae autem vere vidua est et desolata, sperat in Deum et instat obsecrationibus et orationibus nocte ac die; 
1 Timothy 5 6 nam quae in deliciis est vivens, mortua est. 
1 Timothy 5 7 Et haec praecipe, ut irreprehensibiles sint. 
1 Timothy 5 8 Si quis autem suorum et maxime domesticorum curam non habet, fidem negavit et est infideli deterior.
1 Timothy 5 9 Vidua adscribatur non minus sexaginta annorum, quae fuerit unius viri uxor, 
1 Timothy 5 10 in operibus bonis testimonium habens: si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est. 
1 Timothy 5 11 Adulescentiores autem viduas devita; cum enim luxuriatae fuerint adversus Christum, nubere volunt, 
1 Timothy 5 12 habentes damnationem, quia primam fidem irritam fecerunt; 
1 Timothy 5 13 simul autem et otiosae discunt circumire domos, non solum otiosae sed et verbosae et curiosae, loquentes quae non oportet. 
1 Timothy 5 14 Volo ergo iuniores nubere, filios procreare, dominas domus esse, nullam occasionem dare adversario maledicti gratia; 
1 Timothy 5 15 iam enim quaedam conversae sunt retro Satanam.
1 Timothy 5 16 Si qua fidelis habet viduas, subministret illis, et non gravetur ecclesia, ut his, quae vere viduae sunt, sufficiat.
1 Timothy 5 17 Qui bene praesunt presbyteri, duplici honore digni habeantur, maxime qui laborant in verbo et doctrina; 
1 Timothy 5 18 dicit enim Scriptura: “ Non infrenabis os bovi trituranti ” et: “ Dignus operarius mercede sua ”. 
1 Timothy 5 19 Adversus presbyterum accusationem noli recipere, nisi sub duobus vel tribus testibus. 
1 Timothy 5 20 Peccantes coram omnibus argue, ut et ceteri timorem habeant. 
1 Timothy 5 21 Testificor coram Deo et Christo Iesu et electis angelis, ut haec custodias sine praeiudicio nihil faciens in aliquam partem declinando. 
1 Timothy 5 22 Manus cito nemini imposueris neque communicaveris peccatis alienis; teipsum castum custodi.
1 Timothy 5 23 Noli adhuc aquam bibere, sed vino modico utere propter stomachum et frequentes tuas infirmitates.
1 Timothy 5 24 Quorundam hominum peccata manifesta sunt praecedentia ad iudicium, quosdam autem et subsequuntur; 
1 Timothy 5 25 similiter et facta bona manifesta sunt, et, quae aliter se habent, abscondi non possunt.
1 Timothy 6 1 Quicumque sunt sub iugo, servi dominos suos omni honore di gnos arbitrentur, ne nomen Dei et doctrina blasphemetur. 
1 Timothy 6 2 Qui autem fideles habent dominos, non contemnant, quia fratres sunt, sed magis serviant, quia fideles sunt et dilecti, qui beneficii participes sunt. Haec doce et exhortare.
1 Timothy 6 3 Si quis aliter docet et non accedit sanis sermonibus Domini nostri Iesu Christi et ei, quae secundum pietatem est, doctrinae, 
1 Timothy 6 4 superbus est, nihil sciens, sed languens circa quaestiones et pugnas verborum, ex quibus oriuntur invidiae, contentiones, blasphemiae, suspiciones malae, 
1 Timothy 6 5 conflictationes hominum mente corruptorum et qui veritate privati sunt, existimantium quaestum esse pietatem.
1 Timothy 6 6 Est autem quaestus magnus pietas cum sufficientia. 
1 Timothy 6 7 Nihil enim intulimus in mundum, quia nec auferre quid possumus; 
1 Timothy 6 8 habentes autem alimenta et quibus tegamur, his contenti erimus. 
1 Timothy 6 9 Nam qui volunt divites fieri, incidunt in tentationem et laqueum et desideria multa stulta et nociva, quae mergunt homines in interitum et perditionem; 
1 Timothy 6 10 radix enim omnium malorum est cupiditas, quam quidam appetentes erraverunt a fide et inseruerunt se doloribus multis.
1 Timothy 6 11 Tu autem, o homo Dei, haec fuge; sectare vero iustitiam, pietatem, fidem, caritatem, patientiam, mansuetudinem. 
1 Timothy 6 12 Certa bonum certamen fidei, apprehende vitam aeternam, ad quam vocatus es, et confessus es bonam confessionem coram multis testibus.
1 Timothy 6 13 Praecipio tibi coram Deo, qui vivificat omnia, et Christo Iesu, qui testimonium reddidit sub Pontio Pilato bonam confessionem, 
1 Timothy 6 14 ut serves mandatum sine macula irreprehensibile usque in adventum Domini nostri Iesu Christi, 
1 Timothy 6 15 quem suis temporibus ostendet beatus et solus potens, Rex regnantium et Dominus dominantium, 
1 Timothy 6 16 qui solus habet immortalitatem, lucem habitans inaccessibilem, quem vidit nullus hominum nec videre potest; cui honor et imperium sempiternum. Amen.
1 Timothy 6 17 Divitibus huius saeculi praecipe non superbe sapere neque sperare in incerto divitiarum sed in Deo, qui praestat nobis omnia abunde ad fruendum, 
1 Timothy 6 18 bene agere, divites fieri in operibus bonis, facile tribuere, communicare, 
1 Timothy 6 19 thesaurizare sibi fundamentum bonum in futurum, ut apprehendant veram vitam.
1 Timothy 6 20 O Timothee, depositum custodi, devitans profanas vocum novitates et oppositiones falsi nominis scientiae, 
1 Timothy 6 21 quam quidam profitentes circa fidem aberraverunt. Gratia vobiscum.
2 Timothy 1 1 Paulus, apostolus Christi Iesu per voluntatem Dei secundum promissionem vitae, quae est in Christo Iesu, 
2 Timothy 1 2 Timotheo carissimo filio: gratia, misericordia, pax a Deo Patre et Christo Iesu Domino nostro.
2 Timothy 1 3 Gratias ago Deo, cui servio a progenitoribus in conscientia pura, quod sine intermissione habeo tui memoriam in orationibus meis nocte ac die 
2 Timothy 1 4 desiderans te videre, memor lacrimarum tuarum, ut gaudio implear, 
2 Timothy 1 5 recordationem accipiens eius fidei, quae est in te non ficta, quae et habitavit primum in avia tua Loide et matre tua Eunice, certus sum autem quod et in te.
2 Timothy 1 6 Propter quam causam admoneo te, ut resuscites donationem Dei, quae est in te per impositionem manuum mearum; 
2 Timothy 1 7 non enim dedit nobis Deus Spiritum timoris sed virtutis et dilectionis et sobrietatis. 
2 Timothy 1 8 Noli itaque erubescere testimonium Domini nostri neque me vinctum eius, sed collabora evangelio secundum virtutem Dei, 
2 Timothy 1 9 qui nos salvos fecit et vocavit vocatione sancta, non secundum opera nostra sed secundum propositum suum et gratiam, quae data est nobis in Christo Iesu ante tempora saecularia; 
2 Timothy 1 10 manifestata autem nunc per illustrationem salvatoris nostri Iesu Christi, qui destruxit quidem mortem, illuminavit autem vitam et incorruptionem per evangelium, 
2 Timothy 1 11 in quo positus sum ego praedicator et apostolus et doctor.
2 Timothy 1 12 Ob quam causam etiam haec patior, sed non confundor; scio enim, cui credidi, et certus sum quia potens est depositum meum servare in illum diem. 
2 Timothy 1 13 Formam habe sanorum verborum, quae a me audisti, in fide et dilectione, quae sunt in Christo Iesu; 
2 Timothy 1 14 bonum depositum custodi per Spiritum Sanctum, qui habitat in nobis.
2 Timothy 1 15 Scis hoc, quod aversi sunt a me omnes, qui in Asia sunt, ex quibus est Phygelus et Hermogenes. 
2 Timothy 1 16 Det misericordiam Dominus Onesiphori domui, quia saepe me refrigeravit et catenam meam non erubuit; 
2 Timothy 1 17 sed cum Romam venisset, sollicite me quaesivit et invenit 
2 Timothy 1 18 — det illi Dominus invenire misericordiam a Domino in illa die — et quanta Ephesi ministravit, melius tu nosti.
2 Timothy 2 1 Tu ergo, fili mi, confortare in gratia, quae est in Christo Iesu; 
2 Timothy 2 2 et quae audisti a me per multos testes, haec commenda fidelibus hominibus, qui idonei erunt et alios docere.
2 Timothy 2 3 Collabora sicut bonus miles Christi Iesu. 
2 Timothy 2 4 Nemo militans implicat se saeculi negotiis, ut ei placeat, qui eum elegit; 
2 Timothy 2 5 si autem certat quis agone, non coronatur nisi legitime certaverit. 
2 Timothy 2 6 Laborantem agricolam oportet primum de fructibus accipere. 
2 Timothy 2 7 Intellege, quae dico; dabit enim tibi Dominus in omnibus intellectum.
2 Timothy 2 8 Memor esto Iesum Christum resuscitatum esse a mortuis, ex semine David, secundum evangelium meum, 
2 Timothy 2 9 in quo laboro usque ad vincula quasi male operans; sed verbum Dei non est alligatum! 
2 Timothy 2 10 Ideo omnia sustineo propter electos, ut et ipsi salutem consequantur, quae est in Christo Iesu cum gloria aeterna. 
2 Timothy 2 11 Fidelis sermo, Nam, si commortui sumus, et convivemus; 
2 Timothy 2 12 si sustinemus, et conregnabimus; si negabimus, et ille negabit nos; 
2 Timothy 2 13 si non credimus, ille fidelis manet, negare enim seipsum non potest.
2 Timothy 2 14 Haec commone testificans coram Deo verbis non contendere: in nihil utile est, nisi ad subversionem audientium. 
2 Timothy 2 15 Sollicite cura teipsum probabilem exhibere Deo, operarium inconfusibilem, recte tractantem verbum veritatis. 
2 Timothy 2 16 Profana autem inaniloquia devita, magis enim proficient ad impietatem, 
2 Timothy 2 17 et sermo eorum ut cancer serpit; ex quibus est Hymenaeus et Philetus, 
2 Timothy 2 18 qui circa veritatem aberraverunt dicentes resurrectionem iam factam, et subvertunt quorundam fidem. 
2 Timothy 2 19 Sed firmum fundamentum Dei stat habens signaculum hoc: Cognovit Dominus, qui sunt eius, et: Discedat ab iniquitate omnis, qui nominat nomen Domini. 
2 Timothy 2 20 In magna autem domo non solum sunt vasa aurea et argentea sed et lignea et fictilia, et quaedam quidem in honorem, quaedam autem in ignominiam; 
2 Timothy 2 21 si quis ergo emundaverit se ab istis, erit vas in honorem, sanctificatum, utile Domino, ad omne opus bonum paratum.
2 Timothy 2 22 Iuvenilia autem desideria fuge, sectare vero iustitiam, fidem, caritatem, pacem cum his, qui invocant Dominum de corde puro. 
2 Timothy 2 23 Stultas autem et sine disciplina quaestiones devita, sciens quia generant lites; 
2 Timothy 2 24 servum autem Domini non oportet litigare, sed mansuetum esse ad omnes, aptum ad docendum, patientem, 
2 Timothy 2 25 cum mansuetudine corripientem eos, qui resistunt, si quando det illis Deus paenitentiam ad cognoscendam veritatem, 
2 Timothy 2 26 et resipiscant a Diaboli laqueo, a quo capti tenentur ad ipsius voluntatem.
2 Timothy 3 1 Hoc autem scito, quod in no vissimis diebus instabunt tem pora periculosa. 
2 Timothy 3 2 Erunt enim homines seipsos amantes, cupidi, elati, superbi, blasphemi, parentibus inoboedientes, ingrati, scelesti, 
2 Timothy 3 3 sine affectione, sine foedere, criminatores, incontinentes, immites, sine benignitate, 
2 Timothy 3 4 proditores, protervi, tumidi, voluptatum amatores magis quam Dei, 
2 Timothy 3 5 habentes speciem quidem pietatis, virtutem autem eius abnegantes; et hos devita. 
2 Timothy 3 6 Ex his enim sunt, qui penetrant domos et captivas ducunt mulierculas oneratas peccatis, quae ducuntur variis concupiscentiis, 
2 Timothy 3 7 semper discentes et numquam ad scientiam veritatis pervenire valentes. 
2 Timothy 3 8 Quemadmodum autem Iannes et Iambres restiterunt Moysi, ita et hi resistunt veritati, homines corrupti mente, reprobi circa fidem; 
2 Timothy 3 9 sed ultra non proficient, insipientia enim eorum manifesta erit omnibus, sicut et illorum fuit.
2 Timothy 3 10 Tu autem assecutus es meam doctrinam, institutionem, propositum, fidem, longanimitatem, dilectionem, patientiam, 
2 Timothy 3 11 persecutiones, passiones, qualia mihi facta sunt Antiochiae, Iconii, Lystris, quales persecutiones sustinui; et ex omnibus me eripuit Dominus. 
2 Timothy 3 12 Et omnes, qui volunt pie vivere in Christo Iesu, persecutionem patientur; 
2 Timothy 3 13 mali autem homines et seductores proficient in peius, in errorem mittentes et errantes.
2 Timothy 3 14 Tu vero permane in his, quae didicisti et credita sunt tibi, sciens a quibus didiceris, 
2 Timothy 3 15 et quia ab infantia Sacras Litteras nosti, quae te possunt instruere ad salutem per fidem, quae est in Christo Iesu. 
2 Timothy 3 16 Omnis Scriptura divinitus inspirata est et utilis ad docendum, ad arguendum, ad corrigendum, ad erudiendum in iustitia, 
2 Timothy 3 17 ut perfectus sit homo Dei, ad omne opus bonum instructus.
2 Timothy 4 1 Testificor coram Deo et Christo Iesu, qui iudicaturus est vivos ac mortuos, per adventum ipsius et regnum eius: 
2 Timothy 4 2 praedica verbum, insta opportune, importune, argue, increpa, obsecra in omni longanimitate et doctrina. 
2 Timothy 4 3 Erit enim tempus, cum sanam doctrinam non sustinebunt, sed ad sua desideria coacervabunt sibi magistros prurientes auribus, 
2 Timothy 4 4 et a veritate quidem auditum avertent, ad fabulas autem convertentur. 
2 Timothy 4 5 Tu vero vigila in omnibus, labora, opus fac evangelistae, ministerium tuum imple.
2 Timothy 4 6 Ego enim iam delibor, et tempus meae resolutionis instat. 
2 Timothy 4 7 Bonum certamen certavi, cursum consummavi, fidem servavi; 
2 Timothy 4 8 in reliquo reposita est mihi iustitiae corona, quam reddet mihi Dominus in illa die, iustus iudex, non solum autem mihi sed et omnibus, qui diligunt adventum eius.
2 Timothy 4 9 Festina venire ad me cito. 
2 Timothy 4 10 Demas enim me dereliquit diligens hoc saeculum et abiit Thessalonicam, Crescens in Galatiam, Titus in Dalmatiam; 
2 Timothy 4 11 Lucas est mecum solus. Marcum assumens adduc tecum, est enim mihi utilis in ministerium. 
2 Timothy 4 12 Tychicum autem misi Ephesum. 
2 Timothy 4 13 Paenulam, quam reliqui Troade apud Carpum, veniens affer, et libros, maxime autem membranas. 
2 Timothy 4 14 Alexander aerarius multa mala mihi ostendit. Reddet ei Dominus secundum opera eius; 
2 Timothy 4 15 quem et tu devita, valde enim restitit verbis nostris.
2 Timothy 4 16 In prima mea defensione nemo mihi affuit, sed omnes me dereliquerunt. Non illis reputetur; 
2 Timothy 4 17 Dominus autem mihi astitit et confortavit me, ut per me praedicatio impleatur, et audiant omnes gentes; et liberatus sum de ore leonis. 
2 Timothy 4 18 Liberabit me Dominus ab omni opere malo et salvum faciet in regnum suum caeleste; cui gloria in saecula saeculorum. Amen.
2 Timothy 4 19 Saluta Priscam et Aquilam et Onesiphori domum. 
2 Timothy 4 20 Erastus remansit Corinthi, Trophimum autem reliqui infirmum Mileti. 
2 Timothy 4 21 Festina ante hiemem venire. Salutat te Eubulus et Pudens et Linus et Claudia et fratres omnes.
2 Timothy 4 22 Dominus cum spiritu tuo. Gratia vobiscum.
Titus 1 1 Paulus servus Dei, apostolus autem Iesu Christi secundum fi dem electorum Dei et agnitionem veritatis, quae secundum pietatem est 
Titus 1 2 in spem vitae aeternae, quam promisit, qui non mentitur, Deus ante tempora saecularia; 
Titus 1 3 manifestavit autem temporibus suis verbum suum in praedicatione, quae credita est mihi secundum praeceptum salvatoris nostri Dei, 
Titus 1 4 Tito germano filio secundum communem fidem: gratia et pax a Deo Patre et Christo Iesu salvatore nostro.
Titus 1 5 Huius rei gratia reliqui te Cretae, ut ea, quae desunt, corrigas et constituas per civitates presbyteros, sicut ego tibi disposui, 
Titus 1 6 si quis sine crimine est, unius uxoris vir, filios habens fideles, non in accusatione luxuriae aut non subiectos. 
Titus 1 7 Oportet enim episcopum sine crimine esse sicut Dei dispensatorem, non superbum, non iracundum, non vinolentum, non percussorem, non turpis lucri cupidum, 
Titus 1 8 sed hospitalem, benignum, sobrium, iustum, sanctum, continentem, 
Titus 1 9 amplectentem eum, qui secundum doctrinam est, fidelem sermonem, ut potens sit et exhortari in doctrina sana et eos, qui contradicunt, arguere.
Titus 1 10 Sunt enim multi et non subiecti, vaniloqui et seductores, maxime qui de circumcisione sunt, 
Titus 1 11 quibus oportet silentium imponere, quia universas domos subvertunt docentes, quae non oportet, turpis lucri gratia. 
Titus 1 12 Dixit quidam ex illis, proprius ipsorum propheta: “ Cretenses semper mendaces, malae bestiae, ventres pigri ”. 
Titus 1 13 Testimonium hoc verum est. Quam ob causam increpa illos dure, ut sani sint in fide, 
Titus 1 14 non intendentes Iudaicis fabulis et mandatis hominum aversantium veritatem.
Titus 1 15 Omnia munda mundis; coinquinatis autem et infidelibus nihil mundum, sed inquinatae sunt eorum et mens et conscientia. 
Titus 1 16 Confitentur se nosse Deum, factis autem negant, cum sunt abominati et inoboedientes et ad omne opus bonum reprobi.  
Titus 2 1 Tu autem loquere, quae decent sanam doctrinam.
Titus 2 2 Senes, ut sobrii sint, pudici, prudentes, sani fide, dilectione, patientia.
Titus 2 3 Anus similiter in habitu sanctae, non criminatrices, non vino multo deditae, bene docentes, 
Titus 2 4 ut prudentiam doceant adulescentulas, ut viros suos ament, filios diligant, 
Titus 2 5 prudentes sint, castae, domus curam habentes, benignae, subditae suis viris, ut non blasphemetur verbum Dei.
Titus 2 6 Iuvenes similiter hortare, ut sobrii sint. 
Titus 2 7 In omnibus teipsum praebens exemplum bonorum operum, in doctrina integritatem, gravitatem, 
Titus 2 8 in verbo sano irreprehensibilem, ut is, qui ex adverso est, vereatur, nihil habens malum dicere de nobis.
Titus 2 9 Servos dominis suis subditos esse in omnibus, placentes esse, non contradicentes, 
Titus 2 10 non fraudantes, sed omnem fidem bonam ostendentes, ut doctrinam salutaris nostri Dei ornent in omnibus.
Titus 2 11 Apparuit enim gratia Dei salutaris omnibus hominibus 
Titus 2 12 erudiens nos, ut abnegantes impietatem et saecularia desideria sobrie et iuste et pie vivamus in hoc saeculo, 
Titus 2 13 exspectantes beatam spem et adventum gloriae magni Dei et salvatoris nostri Iesu Christi; 
Titus 2 14 qui dedit semetipsum pro nobis, ut nos redimeret ab omni iniquitate et mundaret sibi populum peculiarem, sectatorem bonorum operum.
Titus 2 15 Haec loquere et exhortare et argue cum omni imperio. Nemo te contemnat!
Titus 3 1 Admone illos principibus, pote statibus subditos esse, dicto oboedire, ad omne opus bonum paratos esse, 
Titus 3 2 neminem blasphemare, non litigiosos esse, modestos, omnem ostendentes mansuetudinem ad omnes homines.
Titus 3 3 Eramus enim et nos aliquando insipientes, inoboedientes, errantes, servientes concupiscentiis et voluptatibus variis, in malitia et invidia agentes, odibiles, odientes invicem. 
Titus 3 4 Cum autem benignitas et humanitas apparuit salvatoris nostri Dei, 
Titus 3 5 non ex operibus iustitiae, quae fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti, 
Titus 3 6 quem effudit super nos abunde per Iesum Christum salvatorem nostrum, 
Titus 3 7 ut iustificati gratia ipsius heredes simus secundum spem vitae aeternae.
Titus 3 8 Fidelis sermo, et volo te de his confirmare, ut curent bonis operibus praeesse, qui crediderunt Deo. Haec sunt bona et utilia hominibus; 
Titus 3 9 stultas autem quaestiones et genealogias et contentiones et pugnas circa legem devita, sunt enim inutiles et vanae. 
Titus 3 10 Haereticum hominem post unam et secundam correptionem devita, 
Titus 3 11 sciens quia subversus est, qui eiusmodi est, et delinquit, proprio iudicio condemnatus.
Titus 3 12 Cum misero ad te Artemam aut Tychicum, festina ad me venire Nicopolim; ibi enim statui hiemare. 
Titus 3 13 Zenam legis peritum et Apollo sollicite instrue, ut nihil illis desit. 
Titus 3 14 Discant autem et nostri bonis operibus praeesse ad usus necessarios, ut non sint infructuosi.
Titus 3 15 Salutant te, qui mecum sunt, omnes. Saluta, qui nos amant in fide. Gratia cum omnibus vobis.
Philemon 1 1 Paulus vinctus Christi Iesu et Timotheus frater Philemoni dilecto et adiutori nostro 
Philemon 1 2 et Apphiae sorori et Archippo commilitoni nostro et ecclesiae, quae in domo tua est: 
Philemon 1 3 gratia vobis et pax a Deo Patre nostro et Domino Iesu Christo.
Philemon 1 4 Gratias ago Deo meo semper memoriam tui faciens in orationibus meis, 
Philemon 1 5 audiens caritatem tuam et fidem, quam habes in Dominum Iesum et in omnes sanctos, 
Philemon 1 6 ut communio fidei tuae evidens fiat in agnitione omnis boni, quod est in nobis in Christum; 
Philemon 1 7 gaudium enim magnum habui et consolationem in caritate tua, quia viscera sanctorum requieverunt per te, frater.
Philemon 1 8 Propter quod multam fiduciam habens in Christo imperandi tibi, quod ad rem pertinet, 
Philemon 1 9 propter caritatem magis obsecro, cum sim talis ut Paulus senex, nunc autem et vinctus Christi Iesu; 
Philemon 1 10 obsecro te de meo filio, quem genui in vinculis, Onesimo, 
Philemon 1 11 qui tibi aliquando inutilis fuit, nunc autem et tibi et mihi utilis, 
Philemon 1 12 quem remisi tibi: eum, hoc est viscera mea; 
Philemon 1 13 quem ego volueram mecum detinere, ut pro te mihi ministraret in vinculis evangelii.
Philemon 1 14 Sine consilio autem tuo nihil volui facere, uti ne velut ex necessitate bonum tuum esset sed voluntarium. 
Philemon 1 15 Forsitan enim ideo discessit ad horam, ut aeternum illum reciperes, 
Philemon 1 16 iam non ut servum sed plus servo, carissimum fratrem, maxime mihi, quanto autem magis tibi et in carne et in Domino.
Philemon 1 17 Si ergo habes me socium, suscipe illum sicut me. 
Philemon 1 18 Si autem aliquid nocuit tibi aut debet, hoc mihi imputa. 
Philemon 1 19 Ego Paulus scripsi mea manu, ego reddam; ut non dicam tibi quod et teipsum mihi debes. 
Philemon 1 20 Ita, frater! Ego te fruar in Domino; refice viscera mea in Christo!
Philemon 1 21 Confidens oboedientia tua scripsi tibi, sciens quoniam et super id, quod dico, facies. 
Philemon 1 22 Simul autem et para mihi hospitium, nam spero per orationes vestras donari me vobis.
Philemon 1 23 Salutat te Epaphras, concaptivus meus in Christo Iesu, 
Philemon 1 24 Marcus, Aristarchus, Demas, Lucas, adiutores mei.
Philemon 1 25 Gratia Domini Iesu Christi cum spiritu vestro.
Hebrews 1 1 Multifariam et multis modis olim Deus locutus patribus in prophetis, 
Hebrews 1 2 in novissimis his diebus locutus est nobis in Filio, quem constituit heredem universorum, per quem fecit et saecula; 
Hebrews 1 3 qui, cum sit splendor gloriae et figura substantiae eius et portet omnia verbo virtutis suae, purgatione peccatorum facta, consedit ad dexteram maiestatis in excelsis, 
Hebrews 1 4 tanto melior angelis effectus, quanto differentius prae illis nomen hereditavit.
Hebrews 1 5 Cui enim dixit aliquando angelorum: “ Filius meus es tu; ego hodie genui te ” et rursum: “ Ego ero illi in patrem, et ipse erit mihi in filium ”?
Hebrews 1 6 Cum autem iterum introducit primogenitum in orbem terrae, dicit: “ Et adorent eum omnes angeli Dei ”.
Hebrews 1 7 Et ad angelos quidem dicit: “ Qui facit angelos suos spiritus et ministros suos flammam ignis ”;
Hebrews 1 8 ad Filium autem: “ Thronus tuus, Deus, in saeculum saeculi, et virga aequitatis virga regni tui.
Hebrews 1 9 Dilexisti iustitiam et odisti iniquitatem, propterea unxit te Deus, Deus tuus, oleo exsultationis prae participibus tuis ” 
Hebrews 1 10 et: “ Tu in principio, Domine, terram fundasti; et opera manuum tuarum sunt caeli.
Hebrews 1 11 Ipsi peribunt, tu autem permanes; et omnes ut vestimentum veterascent,
Hebrews 1 12 et velut amictum involves eos, sicut vestimentum et mutabuntur. Tu autem idem es, et anni tui non deficient ”.
Hebrews 1 13 Ad quem autem angelorum dixit aliquando: “ Sede a dextris meis, donec ponam inimicos tuos scabellum pedum tuorum ”?
Hebrews 1 14 Nonne omnes sunt administratorii spiritus, qui in ministerium mittuntur propter eos, qui hereditatem capient salutis?
Hebrews 2 1 Propterea abundantius oportet observare nos ea, quae audivi mus, ne forte praeterfluamus. 
Hebrews 2 2 Si enim, qui per angelos dictus est, sermo factus est firmus, et omnis praevaricatio et inoboedientia accepit iustam mercedis retributionem, 
Hebrews 2 3 quomodo nos effugiemus, si tantam neglexerimus salutem? Quae, cum initium accepisset enarrari per Dominum, ab eis, qui audierunt, in nos confirmata est, 
Hebrews 2 4 contestante Deo signis et portentis et variis virtutibus et Spiritus Sancti distributionibus secundum suam voluntatem.
Hebrews 2 5 Non enim angelis subiecit orbem terrae futurum, de quo loquimur. 
Hebrews 2 6 Testatus est autem in quodam loco quis dicens: “ Quid est homo, quod memor es eius, aut filius hominis, quoniam visitas eum?
Hebrews 2 7 Minuisti eum paulo minus ab angelis, gloria et honore coronasti eum,
Hebrews 2 8 omnia subiecisti sub pedibus eius ”. In eo enim quod ei omnia subiecit, nihil dimisit non subiectibile ei. Nunc autem necdum videmus omnia subiecta ei; 
Hebrews 2 9 eum autem, qui paulo minus ab angelis minoratus est, videmus Iesum propter passionem mortis gloria et honore coronatum, ut gratia Dei pro omnibus gustaverit mortem.
Hebrews 2 10 Decebat enim eum, propter quem omnia et per quem omnia, qui multos filios in gloriam adduxit, ducem salutis eorum per passiones consummare. 
Hebrews 2 11 Qui enim sanctificat et qui sanctificantur, ex uno omnes; propter quam causam non erubescit fratres eos vocare 
Hebrews 2 12 dicens: “ Nuntiabo nomen tuum fratribus meis, in medio ecclesiae laudabo te”;
Hebrews 2 13 et iterum: “ Ego ero fidens in eum ”; et iterum: “ Ecce ego et pueri, quos mihi dedit Deus ”.
Hebrews 2 14 Quia ergo pueri communicaverunt sanguini et carni, et ipse similiter participavit iisdem, ut per mortem destrueret eum, qui habebat mortis imperium, id est Diabolum, 
Hebrews 2 15 et liberaret eos, qui timore mortis per totam vitam obnoxii erant servituti. 
Hebrews 2 16 Nusquam enim angelos apprehendit, sed semen Abrahae apprehendit. 
Hebrews 2 17 Unde debuit per omnia fratribus similari, ut misericors fieret et fidelis pontifex in iis, quae sunt ad Deum, ut repropitiaret delicta populi; 
Hebrews 2 18 in quo enim passus est ipse tentatus, po tens est eis, qui tentantur, auxiliari.  
Hebrews 3 1 Unde, fratres sancti, vocationis caelestis participes, considerate apostolum et pontificem confessionis nostrae Iesum, 
Hebrews 3 2 qui fidelis est ei, qui fecit illum, sicut et Moyses in tota domo illius. 
Hebrews 3 3 Amplioris enim gloriae iste prae Moyse dignus est habitus, quanto ampliorem honorem habet quam domus, qui fabricavit illam. 
Hebrews 3 4 Omnis namque domus fabricatur ab aliquo; qui autem omnia fabricavit, Deus est. 
Hebrews 3 5 Et Moyses quidem fidelis erat in tota domo eius tamquam famulus in testimonium eorum, quae dicenda erant, 
Hebrews 3 6 Christus vero tamquam Filius super domum illius; cuius domus sumus nos, si fiduciam et gloriationem spei retineamus.
Hebrews 3 7 Quapropter, sicut dicit Spiritus Sanctus: “ Hodie, si vocem eius audieritis,
Hebrews 3 8 nolite obdurare corda vestra sicut in exacerbatione, secundum diem tentationis in deserto,
Hebrews 3 9 ubi tentaverunt me patres vestri in probatione et viderunt opera mea 
Hebrews 3 10 quadraginta annos. Propter quod infensus fui generationi huic et dixi: Semper errant corde. Ipsi autem non cognoverunt vias meas;
Hebrews 3 11 sicut icut iuravi in ira mea: Non introibunt in requiem meam ”.
Hebrews 3 12 Videte, fratres, ne forte sit in aliquo vestrum cor malum incredulitatis discedendi a Deo vivo, 
Hebrews 3 13 sed adhortamini vosmetipsos per singulos dies, donec illud “ hodie ” vocatur, ut non obduretur quis ex vobis fallacia peccati; 
Hebrews 3 14 participes enim Christi effecti sumus, si tamen initium substantiae usque ad finem firmum retineamus, 
Hebrews 3 15 dum dicitur: “ Hodie, si vocem eius audieritis, nolite obdurare corda vestra quemadmodum in illa exacerbatione ”.
Hebrews 3 16 Qui sunt enim qui audientes exacerbaverunt? Nonne universi, qui profecti sunt ab Aegypto per Moysen? 
Hebrews 3 17 Quibus autem infensus fuit quadraginta annos? Nonne illis, qui peccaverunt, quorum membra ceciderunt in deserto? 
Hebrews 3 18 Quibus autem iuravit non introire in requiem ipsius, nisi illis, qui increduli fuerunt? 
Hebrews 3 19 Et videmus quia non potuerunt introire propter incredulitatem.
Hebrews 4 1 Timeamus ergo, ne forte, relicta pollicitatione introeundi in re quiem eius, existimetur aliquis ex vobis deesse; 
Hebrews 4 2 etenim et nobis evangelizatum est quemadmodum et illis, sed non profuit illis sermo auditus, non commixtis fide cum iis, qui audierant. 
Hebrews 4 3 Ingredimur enim in requiem, qui credidimus, quemadmodum dixit: “ Sicut iuravi in ira mea: Non introibunt in requiem meam ”, et quidem operibus ab institutione mundi factis. 
Hebrews 4 4 Dixit enim quodam loco de die septima sic: “Et requievit Deus die septima ab omnibus operibus suis ”; 
Hebrews 4 5 et in isto rursum: “ Non introibunt in requiem meam ”. 
Hebrews 4 6 Quoniam ergo superest quosdam introire in illam, et hi, quibus prioribus evangelizatum est, non introierunt propter inoboedientiam, 
Hebrews 4 7 iterum terminat diem quendam, “ Hodie ”, in David dicendo post tantum temporis, sicut supra dictum est: “ Hodie, si vocem eius audieritis, nolite obdurare corda vestra ”.
Hebrews 4 8 Nam, si eis Iesus requiem praestitisset, non de alio loqueretur posthac die. 
Hebrews 4 9 Itaque relinquitur sabbatismus populo Dei; 
Hebrews 4 10 qui enim ingressus est in requiem eius, etiam ipse requievit ab operibus suis, sicut a suis Deus.
Hebrews 4 11 Festinemus ergo ingredi in illam requiem, ut ne in idipsum quis incidat inoboedientiae exemplum. 
Hebrews 4 12 Vivus est enim Dei sermo et efficax et penetrabilior omni gladio ancipiti et pertingens usque ad divisionem animae ac spiritus, compagum quoque et medullarum, et discretor cogitationum et intentionum cordis; 
Hebrews 4 13 et non est creatura invisibilis in conspectu eius, omnia autem nuda et aperta sunt oculis eius, ad quem nobis sermo.
Hebrews 4 14 Habentes ergo pontificem magnum, qui penetravit caelos, Iesum Filium Dei, teneamus confessionem. 
Hebrews 4 15 Non enim habemus pontificem, qui non possit compati infirmitatibus nostris, tentatum autem per omnia secundum similitudinem absque peccato; 
Hebrews 4 16 adeamus ergo cum fiducia ad thronum gratiae, ut misericordiam consequamur et gratiam inveniamus in auxilium opportunum.
Hebrews 5 1 Omnis namque pontifex ex hominibus assumptus pro homi nibus constituitur in his, quae sunt ad Deum, ut offerat dona et sacrificia pro peccatis; 
Hebrews 5 2 qui aeque condolere possit his, qui ignorant et errant, quoniam et ipse circumdatus est infirmitate 
Hebrews 5 3 et propter eam debet, quemadmodum et pro populo, ita etiam pro semetipso offerre pro peccatis. 
Hebrews 5 4 Nec quisquam sumit sibi illum honorem, sed qui vocatur a Deo tamquam et Aaron. 
Hebrews 5 5 Sic et Christus non semetipsum glorificavit, ut pontifex fieret, sed qui locutus est ad eum: “ Filius meus es tu; ego hodie genui te ”;
Hebrews 5 6 quemadmodum et in alio dicit: “ Tu es sacerdos in aeternum secundum ordinem Melchisedech ”.
Hebrews 5 7 Qui in diebus carnis suae, preces supplicationesque ad eum, qui possit salvum illum a morte facere, cum clamore valido et lacrimis offerens et exauditus pro sua reverentia, 
Hebrews 5 8 et quidem cum esset Filius, didicit ex his, quae passus est, oboedientiam; 
Hebrews 5 9 et, consummatus, factus est omnibus oboedientibus sibi auctor salutis aeternae, 
Hebrews 5 10 appellatus a Deo pontifex iuxta ordinem Melchisedech.
Hebrews 5 11 De quo grandis nobis sermo et ininterpretabilis ad dicendum, quoniam segnes facti estis ad audiendum. 
Hebrews 5 12 Etenim cum deberetis magistri esse propter tempus, rursum indigetis, ut vos doceat aliquis elementa exordii sermonum Dei, et facti estis, quibus lacte opus sit, non solido cibo. 
Hebrews 5 13 Omnis enim, qui lactis est particeps, expers est sermonis iustitiae, parvulus enim est; 
Hebrews 5 14 perfectorum autem est solidus cibus, eorum, qui pro consuetudine exercitatos habent sensus ad discretionem boni ac mali.
Hebrews 6 1 Quapropter praetermittentes inchoationis Christi sermonem ad perfectionem feramur, non rursum iacientes fundamentum paenitentiae ab operibus mortuis et fidei ad Deum, 
Hebrews 6 2 baptismatum doctrinae, impositionis quoque manuum, ac resurrectionis mortuorum et iudicii aeterni. 
Hebrews 6 3 Et hoc faciemus, si quidem permiserit Deus.
Hebrews 6 4 Impossibile est enim eos, qui semel sunt illuminati, gustaverunt etiam donum caeleste et participes sunt facti Spiritus Sancti 
Hebrews 6 5 et bonum gustaverunt Dei verbum virtutesque saeculi venturi 
Hebrews 6 6 et prolapsi sunt, rursus renovari ad paenitentiam, rursum crucifigentes sibimetipsis Filium Dei et ostentui habentes. 
Hebrews 6 7 Terra enim saepe venientem super se bibens imbrem et generans herbam opportunam illis, propter quos et colitur, accipit benedictionem a Deo; 
Hebrews 6 8 proferens autem spinas ac tribulos reproba est et maledicto proxima, cuius finis in combustionem.
Hebrews 6 9 Confidimus autem de vobis, dilectissimi, meliora et viciniora saluti, tametsi ita loquimur; 
Hebrews 6 10 non enim iniustus Deus, ut obliviscatur operis vestri et dilectionis, quam ostendistis nomini ipsius, qui ministrastis sanctis et ministratis. 
Hebrews 6 11 Cupimus autem unumquemque vestrum eandem ostentare sollicitudinem ad expletionem spei usque in finem, 
Hebrews 6 12 ut non segnes efficiamini, verum imitatores eorum, qui fide et patientia hereditant promissiones.
Hebrews 6 13 Abrahae namque promittens Deus, quoniam neminem habuit, per quem iuraret maiorem, iuravit per semetipsum 
Hebrews 6 14 dicens: “ Utique benedicens benedicam te et multiplicans multiplicabo te ”; 
Hebrews 6 15 et sic longanimiter ferens adeptus est repromissionem. 
Hebrews 6 16 Homines enim per maiorem sui iurant, et omnis controversiae eorum finis ad confirmationem est iuramentum; 
Hebrews 6 17 in quo abundantius volens Deus ostendere pollicitationis heredibus immobilitatem consilii sui, se interposuit iure iurando, 
Hebrews 6 18 ut per duas res immobiles, in quibus impossibile est mentiri Deum, fortissimum solacium habeamus, qui confugimus ad tenendam propositam spem; 
Hebrews 6 19 quam sicut ancoram habemus animae, tutam ac firmam et incedentem usque in interiora velaminis, 
Hebrews 6 20 ubi praecursor pro nobis introivit Iesus, secundum ordinem Melchisedech pontifex factus in aeternum.
Hebrews 7 1 Hic enim Melchisedech, rex Salem, sacerdos Dei summi, qui ob viavit Abrahae regresso a caede regum et benedixit ei, 
Hebrews 7 2 cui et decimam omnium divisit Abraham, primum quidem, qui interpretatur rex iustitiae, deinde autem et rex Salem, quod est rex Pacis, 
Hebrews 7 3 sine patre, sine matre, sine genealogia, neque initium dierum neque finem vitae habens, assimilatus autem Filio Dei, manet sacerdos in perpetuum.
Hebrews 7 4 Intuemini autem quantus sit hic, cui et decimam dedit de praecipuis Abraham patriarcha. 
Hebrews 7 5 Et illi quidem, qui de filiis Levi sacerdotium accipiunt, mandatum habent decimas sumere a populo secundum legem, id est a fratribus suis, quamquam et ipsi exierunt de lumbis Abrahae; 
Hebrews 7 6 hic autem, cuius generatio non annumeratur in eis, decimam sumpsit ab Abraham et eum, qui habebat repromissiones, benedixit. 
Hebrews 7 7 Sine ulla autem contradictione, quod minus est, a meliore benedicitur.
Hebrews 7 8 Et hic quidem decimas morientes homines sumunt; ibi autem testimonium accipiens quia vivit. 
Hebrews 7 9 Et, ut ita dictum sit, per Abraham et Levi, qui decimas accipit, decimatus est; 
Hebrews 7 10 adhuc enim in lumbis patris erat, quando obviavit ei Melchisedech.
Hebrews 7 11 Si ergo consummatio per sacerdotium leviticum erat, populus enim sub ipso legem accepit, quid adhuc necessarium secundum ordinem Melchisedech alium surgere sacerdotem et non secundum ordinem Aaron dici? 
Hebrews 7 12 Translato enim sacerdotio, necesse est, ut et legis translatio fiat. 
Hebrews 7 13 De quo enim haec dicuntur, ex alia tribu est, ex qua nullus altari praesto fuit; 
Hebrews 7 14 manifestum enim quod ex Iuda ortus sit Dominus noster, in quam tribum nihil de sacerdotibus Moyses locutus est.
Hebrews 7 15 Et amplius adhuc manifestum est, si secundum similitudinem Melchisedech exsurgit alius sacerdos, 
Hebrews 7 16 qui non secundum legem mandati carnalis factus est sed secundum virtutem vitae insolubilis, 
Hebrews 7 17 testimonium enim accipit: “ Tu es sacerdos in aeternum secundum ordinem Melchisedech ”.
Hebrews 7 18 Reprobatio quidem fit praecedentis mandati propter infirmitatem eius et inutilitatem, 
Hebrews 7 19 nihil enim ad perfectum adduxit lex; introductio vero melioris spei, per quam proximamus ad Deum.
Hebrews 7 20 Et quantum non est sine iure iurando; illi quidem sine iure iurando sacerdotes facti sunt, 
Hebrews 7 21 hic autem cum iure iurando per eum, qui dicit ad illum: “ Iuravit Dominus et non paenitebit eum: Tu es sacerdos in aeternum ”,
Hebrews 7 22 in tantum et melioris testamenti sponsor factus est Iesus.
Hebrews 7 23 Et illi quidem plures facti sunt sacerdotes, idcirco quod morte prohibebantur permanere; 
Hebrews 7 24 hic autem eo quod manet in aeternum, intransgressibile habet sacerdotium; 
Hebrews 7 25 unde et salvare in perpetuum potest accedentes per semetipsum ad Deum, semper vivens ad interpellandum pro eis.
Hebrews 7 26 Talis enim et decebat ut nobis esset pontifex, sanctus, innocens, impollutus, segregatus a peccatoribus et excelsior caelis factus; 
Hebrews 7 27 qui non habet necessitatem cotidie, quemadmodum pontifices, prius pro suis delictis hostias offerre, deinde pro populi; hoc enim fecit semel semetipsum offerendo. 
Hebrews 7 28 Lex enim homines constituit pontifices infirmitatem habentes; sermo autem iuris iurandi, quod post legem est, Filium in aeternum consummatum.
Hebrews 8 1 Caput autem super ea, quae dicuntur: talem habemus ponti ficem, qui consedit in dextera throni Maiestatis in caelis, 
Hebrews 8 2 sanctorum minister et tabernaculi veri, quod fixit Dominus, non homo.
Hebrews 8 3 Omnis enim pontifex ad offerenda munera et hostias constituitur; unde necesse erat et hunc habere aliquid, quod offerret. 
Hebrews 8 4 Si ergo esset super terram, nec esset sacerdos, cum sint qui offerant secundum legem munera; 
Hebrews 8 5 qui figurae et umbrae deserviunt caelestium, sicut responsum est Moysi, cum consummaturus esset tabernaculum: “ Vide enim, inquit, omnia facies secundum exemplar, quod tibi ostensum est in monte ”. 
Hebrews 8 6 Nunc autem differentius sortitus est ministerium, quanto et melioris testamenti mediator est, quod in melioribus repromissionibus sancitum est. 
Hebrews 8 7 Nam si illud prius culpa vacasset, non secundi locus inquireretur; 
Hebrews 8 8 vituperans enim eos dicit: “ Ecce dies veniunt, dicit Dominus, et consummabo super domum Israel et super domum Iudae testamentum novum; 
Hebrews 8 9 non secundum testamentum, quod feci patribus eorum in die, qua apprehendi manum illorum, ut educerem illos de terra Aegypti; quoniam ipsi non permanserunt in testamento meo, et ego neglexi eos, dicit Dominus. 
Hebrews 8 10 Quia hoc est testamentum, quod testabor domui Israel post dies illos, dicit Dominus, dando leges meas in mentem eorum, et in corde eorum superscribam eas; et ero eis in Deum, et ipsi erunt mihi in populum. 
Hebrews 8 11 Et non docebit unusquisque civem suum, et unusquisque fratrem suum dicens: “Cognosce Dominum”; quoniam omnes scient me, a minore usque ad maiorem eorum, 
Hebrews 8 12 quia propitius ero iniquitatibus eorum et peccatorum illorum iam non memorabor ”.
Hebrews 8 13 Dicendo “ novum ” veteravit prius; quod autem antiquatur et senescit, prope interitum est.
Hebrews 9 1 Habuit ergo et prius praecepta cultus et Sanctum huius saeculi. 
Hebrews 9 2 Tabernaculum enim praeparatum est primum, in quo inerat candelabrum et mensa et propositio panum, quod dicitur Sancta; 
Hebrews 9 3 post secundum autem velamentum, tabernaculum, quod dicitur Sancta Sanctorum, 
Hebrews 9 4 aureum habens turibulum et arcam testamenti circumtectam ex omni parte auro, in qua urna aurea habens manna et virga Aaron, quae fronduerat, et tabulae testamenti, 
Hebrews 9 5 superque eam cherubim gloriae obumbrantia propitiatorium; de quibus non est modo dicendum per singula.
Hebrews 9 6 His vero ita praeparatis, in prius quidem tabernaculum semper intrant sacerdotes sacrorum officia consummantes; 
Hebrews 9 7 in secundum autem semel in anno solus pontifex, non sine sanguine, quem offert pro suis et populi ignorantiis; 
Hebrews 9 8 hoc significante Spiritu Sancto, nondum propalatam esse sanctorum viam, adhuc priore tabernaculo habente statum; 
Hebrews 9 9 quae parabola est temporis instantis, iuxta quam munera et hostiae offeruntur, quae non possunt iuxta conscientiam perfectum facere servientem, 
Hebrews 9 10 solummodo in cibis et in potibus et variis baptismis, quae sunt praecepta carnis usque ad tempus correctionis imposita.
Hebrews 9 11 Christus autem cum advenit pontifex futurorum bonorum, per amplius et perfectius tabernaculum, non manufactum, id est non huius creationis, 
Hebrews 9 12 neque per sanguinem hircorum et vitulorum sed per proprium sanguinem introivit semel in Sancta, aeterna redemptione inventa. 
Hebrews 9 13 Si enim sanguis hircorum et taurorum et cinis vitulae aspersus inquinatos sanctificat ad emundationem carnis, 
Hebrews 9 14 quanto magis sanguis Christi, qui per Spiritum aeternum semetipsum obtulit immaculatum Deo, emundabit conscientiam nostram ab operibus mortuis ad serviendum Deo viventi.
Hebrews 9 15 Et ideo novi testamenti mediator est, ut, morte intercedente in redemptionem earum praevaricationum, quae erant sub priore testamento, repromissionem accipiant, qui vocati sunt aeternae hereditatis. 
Hebrews 9 16 Ubi enim testamentum, mors necesse est afferatur testatoris; 
Hebrews 9 17 testamentum autem in mortuis est confirmatum, nondum enim valet, dum vivit, qui testatus est. 
Hebrews 9 18 Unde ne prius quidem sine sanguine dedicatum est; 
Hebrews 9 19 enuntiato enim omni mandato secundum legem a Moyse universo populo, accipiens sanguinem vitulorum et hircorum cum aqua et lana coccinea et hyssopo, ipsum librum et omnem populum aspersit 
Hebrews 9 20 dicens: “ Hic sanguis testamenti, quod mandavit ad vos Deus ”; 
Hebrews 9 21 etiam tabernaculum et omnia vasa ministerii sanguine similiter aspersit. 
Hebrews 9 22 Et omnia paene in sanguine mundantur secundum legem, et sine sanguinis effusione non fit remissio.
Hebrews 9 23 Necesse erat ergo figuras quidem caelestium his mundari, ipsa autem caelestia melioribus hostiis quam istis. 
Hebrews 9 24 Non enim in manufacta Sancta Christus introivit, quae sunt similitudo verorum, sed in ipsum caelum, ut appareat nunc vultui Dei pro nobis; 
Hebrews 9 25 neque ut saepe offerat semetipsum, quemadmodum pontifex intrat in Sancta per singulos annos in sanguine alieno. 
Hebrews 9 26 Alioquin oportebat eum frequenter pati ab origine mundi; nunc autem semel in consummatione saeculorum ad destitutionem peccati per sacrificium sui manifestatus est. 
Hebrews 9 27 Et quemadmodum statutum est hominibus semel mori, post hoc autem iudicium, 
Hebrews 9 28 sic et Christus, semel oblatus ad multorum auferenda peccata, secundo sine peccato apparebit exspectantibus se in salutem.
Hebrews 10 1 Umbram enim habens lex bonorum futurorum, non ip sam imaginem rerum, per singulos annos iisdem ipsis hostiis, quas offerunt indesinenter, numquam potest accedentes perfectos facere. 
Hebrews 10 2 Alioquin nonne cessassent offerri, ideo quod nullam haberent ultra conscientiam peccatorum cultores semel mundati? 
Hebrews 10 3 Sed in ipsis commemoratio peccatorum per singulos annos fit. 
Hebrews 10 4 Impossibile enim est sanguinem taurorum et hircorum auferre peccata. 
Hebrews 10 5 Ideo ingrediens mundum dicit: “ Hostiam et oblationem noluisti, corpus autem aptasti mihi;
Hebrews 10 6 holocautomata et sacrificia pro peccato non tibi placuerunt.
Hebrews 10 7 Tunc dixi: Ecce venio, in capitulo libri scriptum est de me, ut faciam, Deus, voluntatem tuam ”.
Hebrews 10 8 Superius dicens: “ Hostias et oblationes et holocautomata et sacrificia pro peccato noluisti, nec placuerunt tibi ”, quae secundum legem offeruntur, 
Hebrews 10 9 tunc dixit: “ Ecce venio, ut faciam voluntatem tuam ”. Aufert primum, ut secundum statuat; 
Hebrews 10 10 in qua voluntate sanctificati sumus per oblationem corporis Christi Iesu in semel.
Hebrews 10 11 Et omnis quidem sacerdos stat cotidie ministrans et easdem saepe offerens hostias, quae numquam possunt auferre peccata. 
Hebrews 10 12 Hic autem, una pro peccatis oblata hostia, in sempiternum consedit in dextera Dei, 
Hebrews 10 13 de cetero exspectans, donec ponantur inimici eius scabellum pedum eius; 
Hebrews 10 14 una enim oblatione consummavit in sempiternum eos, qui sanctificantur. 
Hebrews 10 15 Testificatur autem nobis et Spiritus Sanctus; postquam enim dixit: 
Hebrews 10 16 “ Hoc est testamentum, quod testabor ad illos post dies illos, dicit Dominus, dando leges meas in cordibus eorum, et in mente eorum superscribam eas; 
Hebrews 10 17 et peccatorum eorum et iniquitatum eorum iam non recordabor amplius ”.
Hebrews 10 18 Ubi autem horum remissio, iam non oblatio pro peccato.
Hebrews 10 19 Habentes itaque, fratres, fiduciam in introitum Sanctorum in sanguine Iesu, 
Hebrews 10 20 quam initiavit nobis viam novam et viventem per velamen, id est carnem suam, 
Hebrews 10 21 et sacerdotem magnum super domum Dei, 
Hebrews 10 22 accedamus cum vero corde in plenitudine fidei, aspersi corda a conscientia mala et abluti corpus aqua munda; 
Hebrews 10 23 teneamus spei confessionem indeclinabilem, fidelis enim est, qui repromisit; 
Hebrews 10 24 et consideremus invicem in provocationem caritatis et bonorum operum, 
Hebrews 10 25 non deserentes congregationem nostram, sicut est consuetudinis quibusdam, sed exhortantes, et tanto magis quanto videtis appropinquantem diem.
Hebrews 10 26 Voluntarie enim peccantibus nobis, post acceptam notitiam veritatis, iam non relinquitur pro peccatis hostia, 
Hebrews 10 27 terribilis autem quaedam exspectatio iudicii, et ignis aemulatio, quae consumptura est adversarios. 
Hebrews 10 28 Irritam quis faciens legem Moysis, sine ulla miseratione duobus vel tribus testibus moritur; 
Hebrews 10 29 quanto deteriora putatis merebitur supplicia, qui Filium Dei conculcaverit et sanguinem testamenti communem duxerit, in quo sanctificatus est, et Spiritui gratiae contumeliam fecerit? 
Hebrews 10 30 Scimus enim eum, qui dixit: “ Mihi vindicta, ego retribuam ”; et iterum: “ Iudicabit Dominus populum suum ”. 
Hebrews 10 31 Horrendum est incidere in manus Dei viventis.
Hebrews 10 32 Rememoramini autem pristinos dies, in quibus illuminati magnum certamen sustinuistis passionum, 
Hebrews 10 33 in altero quidem opprobriis et tribulationibus spectaculum facti, in altero autem socii taliter conversantium effecti; 
Hebrews 10 34 nam et vinctis compassi estis et rapinam bonorum vestrorum cum gaudio suscepistis, cognoscentes vos habere meliorem substantiam et manentem. 
Hebrews 10 35 Nolite itaque abicere confidentiam vestram, quae magnam habet remunerationem; 
Hebrews 10 36 patientia enim vobis necessaria est, ut voluntatem Dei facientes reportetis promissionem.
Hebrews 10 37 Adhuc enim modicum quantulum, qui venturus est, veniet et non tardabit.
Hebrews 10 38 Iustus autem meus ex fide vivet; quod si subtraxerit se, non sibi complacet in eo anima mea.
Hebrews 10 39 Nos autem non sumus subtractionis in perditionem, sed fidei in acquisitionem animae.
Hebrews 11 1 Est autem fides sperando rum substantia, rerum argu mentum non apparentium. 
Hebrews 11 2 In hac enim testimonium consecuti sunt seniores.
Hebrews 11 3 Fide intellegimus aptata esse saecula verbo Dei, ut ex invisibilibus visibilia facta sint.
Hebrews 11 4 Fide ampliorem hostiam Abel quam Cain obtulit Deo, per quam testimonium consecutus est esse iustus, testimonium perhibente muneribus eius Deo; et per illam defunctus adhuc loquitur.
Hebrews 11 5 Fide Henoch translatus est, ne videret mortem, et non inveniebatur, quia transtulit illum Deus; ante translationem enim testimonium accepit placuisse Deo. 
Hebrews 11 6 Sine fide autem impossibile placere; credere enim oportet accedentem ad Deum quia est et inquirentibus se remunerator fit.
Hebrews 11 7 Fide Noe, responso accepto de his, quae adhuc non videbantur, reveritus aptavit arcam in salutem domus suae; per quam damnavit mundum, et iustitiae, quae secundum fidem est, heres est institutus.
Hebrews 11 8 Fide vocatus Abraham oboedivit in locum exire, quem accepturus erat in hereditatem; et exivit nesciens quo iret.
Hebrews 11 9 Fide peregrinatus est in terra promissionis tamquam in aliena, in casulis habitando cum Isaac et Iacob, coheredibus promissionis eiusdem; 
Hebrews 11 10 exspectabat enim fundamenta habentem civitatem, cuius artifex et conditor Deus.
Hebrews 11 11 Fide — et ipsa Sara sterilis — virtutem in conceptionem seminis accepit etiam praeter tempus aetatis, quoniam fidelem credidit esse, qui promiserat; 
Hebrews 11 12 propter quod et ab uno orti sunt, et hoc emortuo, tamquam sidera caeli in multitudine, et sicut arena, quae est ad oram maris, innumerabilis.
Hebrews 11 13 Iuxta fidem defuncti sunt omnes isti, non acceptis promissionibus, sed a longe eas aspicientes et salutantes, et confitentes quia peregrini et hospites sunt supra terram; 
Hebrews 11 14 qui enim haec dicunt, significant se patriam inquirere. 
Hebrews 11 15 Et si quidem illius meminissent, de qua exierant, habebant utique tempus revertendi; 
Hebrews 11 16 nunc autem meliorem appetunt, id est caelestem. Ideo non confunditur Deus vocari Deus eorum, paravit enim illis civitatem.
Hebrews 11 17 Fide obtulit Abraham Isaac, cum tentaretur; et unigenitum offerebat ille, qui susceperat promissiones, 
Hebrews 11 18 ad quem dictum erat: “ In Isaac vocabitur tibi semen ”, 
Hebrews 11 19 arbitratus quia et a mortuis suscitare potens est Deus; unde eum et in parabola reportavit.
Hebrews 11 20 Fide et de futuris benedixit Isaac Iacob et Esau.
Hebrews 11 21 Fide Iacob moriens singulis filiorum Ioseph benedixit et adoravit super fastigium virgae suae.
Hebrews 11 22 Fide Ioseph moriens de profectione filiorum Israel memoratus est et de ossibus suis mandavit.
Hebrews 11 23 Fide Moyses natus occultatus est mensibus tribus a parentibus suis, eo quod vidissent formosum infantem et non timuerunt regis edictum.
Hebrews 11 24 Fide Moyses grandis factus negavit se dici filium filiae pharaonis, 
Hebrews 11 25 magis eligens affligi cum populo Dei quam temporalem peccati habere iucunditatem, 
Hebrews 11 26 maiores divitias aestimans thesauris Aegypti improperium Christi; aspiciebat enim in remunerationem.
Hebrews 11 27 Fide reliquit Aegyptum non veritus animositatem regis, invisibilem enim tamquam videns sustinuit.
Hebrews 11 28 Fide celebravit Pascha et sanguinis effusionem, ne, qui vastabat primogenita, tangeret ea.
Hebrews 11 29 Fide transierunt mare Rubrum tamquam per aridam terram, quod experti Aegyptii devorati sunt.
Hebrews 11 30 Fide muri Iericho ruerunt circuiti diebus septem.
Hebrews 11 31 Fide Rahab meretrix non periit cum incredulis, quia exceperat exploratores cum pace.
Hebrews 11 32 Et quid adhuc dicam? Deficiet enim me tempus enarrantem de Gedeon, Barac, Samson, Iephte, David et Samuel atque prophetis, 
Hebrews 11 33 qui per fidem devicerunt regna, operati sunt iustitiam, adepti sunt repromissiones, obturaverunt ora leonum, 
Hebrews 11 34 exstinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum; 
Hebrews 11 35 acceperunt mulieres de resurrectione mortuos suos; alii autem distenti sunt, non suscipientes redemptionem, ut meliorem invenirent resurrectionem; 
Hebrews 11 36 alii vero ludibria et verbera experti sunt, insuper et vincula et carcerem; 
Hebrews 11 37 lapidati sunt, secti sunt, in occisione gladii mortui sunt, circumierunt in melotis, in pellibus caprinis, egentes, angustiati, afflicti, 
Hebrews 11 38 quibus dignus non erat mundus, in solitudinibus errantes et montibus et speluncis et in cavernis terrae.
Hebrews 11 39 Et hi omnes testimonium per fidem consecuti non reportaverunt promissionem, 
Hebrews 11 40 Deo pro nobis melius aliquid providente, ut ne sine nobis consummarentur.
Hebrews 12 1 Ideoque et nos tantam ha bentes circumpositam nobis nubem testium, deponentes omne pondus et circumstans nos peccatum, per patientiam curramus propositum nobis certamen, 
Hebrews 12 2 aspicientes in ducem fidei et consummatorem Iesum, qui pro gaudio sibi proposito sustinuit crucem, confusione contempta, atque in dextera throni Dei sedet. 
Hebrews 12 3 Recogitate enim eum, qui talem sustinuit a peccatoribus adversum semetipsum contradictionem, ut ne fatigemini animis vestris deficientes.
Hebrews 12 4 Nondum usque ad sanguinem restitistis adversus peccatum repugnantes; 
Hebrews 12 5 et obliti estis exhortationis, quae vobis tamquam filiis loquitur: “ Fili mi, noli neglegere disciplinam Domini neque deficias, dum ab eo argueris:
Hebrews 12 6 quem enim diligit, Dominus castigat, flagellat autem omnem filium, quem recipit ”.
Hebrews 12 7 Ad disciplinam suffertis; tamquam filios vos tractat Deus. Quis enim filius, quem non corripit pater? 
Hebrews 12 8 Quod si extra disciplinam estis, cuius participes facti sunt omnes, ergo adulterini et non filii estis! 
Hebrews 12 9 Deinde patres quidem carnis nostrae habebamus eruditores et reverebamur; non multo magis obtemperabimus Patri spirituum et vivemus? 
Hebrews 12 10 Et illi quidem ad tempus paucorum dierum, secundum quod videbatur illis, castigabant; hic autem ad id, quod utile est ad participandam sanctitatem eius. 
Hebrews 12 11 Omnis autem disciplina in praesenti quidem videtur non esse gaudii sed maeroris; postea autem fructum pacificum exercitatis per eam reddit iustitiae.
Hebrews 12 12 Propter quod remissas manus et soluta genua erigite 
Hebrews 12 13 et gressus rectos facite pedibus vestris, ut, quod claudum est, non extorqueatur, magis autem sanetur.
Hebrews 12 14 Pacem sectamini cum omnibus et sanctificationem, sine qua nemo videbit Dominum, 
Hebrews 12 15 providentes, ne quis desit gratiae Dei, ne qua radix amaritudinis sursum germinans perturbet, et per illam inquinentur multi; 
Hebrews 12 16 ne quis fornicator aut profanus ut Esau, qui propter unam escam vendidit primogenita sua. 
Hebrews 12 17 Scitis enim quoniam et postea cupiens hereditare benedictionem reprobatus est; non enim invenit paenitentiae locum, quamquam cum lacrimis inquisisset eam.
Hebrews 12 18 Non enim accessistis ad tractabilem et ardentem ignem et turbinem et caliginem et procellam 
Hebrews 12 19 et tubae sonum et vocem verborum, quam qui audierunt, recusaverunt, ne ultra eis fieret verbum; 
Hebrews 12 20 non enim portabant mandatum: “ Et si bestia tetigerit montem, lapidabitur”; 
Hebrews 12 21 et ita terribile erat, quod videbatur, Moyses dixit: “ Exterritus sum et tremebundus ”. 
Hebrews 12 22 Sed accessistis ad Sion montem et civitatem Dei viventis, Ierusalem caelestem, et multa milia angelorum, frequentiam 
Hebrews 12 23 et ecclesiam primogenitorum, qui conscripti sunt in caelis, et iudicem Deum omnium et spiritus iustorum, qui consummati sunt, 
Hebrews 12 24 et testamenti novi mediatorem Iesum et sanguinem aspersionis, melius loquentem quam Abel.
Hebrews 12 25 Videte, ne recusetis loquentem; si enim illi non effugerunt recusantes eum, qui super terram loquebatur, multo magis nos, qui de caelis loquentem avertimus; 
Hebrews 12 26 cuius vox movit terram tunc, modo autem pronuntiavit dicens: “ Adhuc semel ego movebo non solum terram sed et caelum ”. 
Hebrews 12 27 Hoc autem “ adhuc semel ” declarat mobilium translationem tamquam factorum, ut maneant ea, quae sunt immobilia.
Hebrews 12 28 Itaque, regnum immobile suscipientes, habeamus gratiam, per quam serviamus placentes Deo cum reverentia et metu; 
Hebrews 12 29 etenim Deus noster ignis consumens est.
Hebrews 13 1 Caritas fraternitatis maneat. 
Hebrews 13 2 Hospitalitatem nolite obli visci; per hanc enim quidam nescientes hospitio receperunt angelos. 
Hebrews 13 3 Mementote vinctorum tamquam simul vincti, laborantium tamquam et ipsi in corpore morantes. 
Hebrews 13 4 Honorabile conubium in omnibus, et torus immaculatus; fornicatores enim et adulteros iudicabit Deus.
Hebrews 13 5 Sint mores sine avaritia; contenti praesentibus. Ipse enim dixit: “ Non te deseram neque derelinquam ”, 
Hebrews 13 6 ita ut confidenter dicamus: “ Dominus mihi adiutor est, non timebo; quid faciet mihi homo? ”.
Hebrews 13 7 Mementote praepositorum vestrorum, qui vobis locuti sunt verbum Dei; quorum intuentes exitum conversationis, imitamini fidem. 
Hebrews 13 8 Iesus Christus heri et hodie idem, et in saecula! 
Hebrews 13 9 Doctrinis variis et peregrinis nolite abduci; optimum enim est gratia stabiliri cor, non escis, quae non profuerunt ambulantibus in eis. 
Hebrews 13 10 Habemus altare, de quo edere non habent potestatem, qui tabernaculo deserviunt. 
Hebrews 13 11 Quorum enim animalium infertur sanguis pro peccato in Sancta per pontificem, horum corpora cremantur extra castra. 
Hebrews 13 12 Propter quod et Iesus, ut sanctificaret per suum sanguinem populum, extra portam passus est. 
Hebrews 13 13 Exeamus igitur ad eum extra castra, improperium eius portantes; 
Hebrews 13 14 non enim habemus hic manentem civitatem, sed futuram inquirimus. 
Hebrews 13 15 Per ipsum ergo offeramus hostiam laudis semper Deo, id est fructum labiorum confitentium nomini eius.
Hebrews 13 16 Beneficientiae autem et communionis nolite oblivisci; talibus enim hostiis oblectatur Deus.
Hebrews 13 17 Oboedite praepositis vestris et subiacete eis; ipsi enim pervigilant pro animabus vestris quasi rationem reddituri, ut cum gaudio hoc faciant et non gementes; hoc enim non expedit vobis.
Hebrews 13 18 Orate pro nobis; confidimus enim quia bonam conscientiam habemus, in omnibus bene volentes conversari. 
Hebrews 13 19 Amplius autem deprecor vos hoc facere, ut quo celerius restituar vobis.
Hebrews 13 20 Deus autem pacis, qui eduxit de mortuis pastorem magnum ovium in sanguine testamenti aeterni, Dominum nostrum Iesum, 
Hebrews 13 21 aptet vos in omni bono, ut faciatis voluntatem eius, faciens in nobis, quod placeat coram se per Iesum Christum, cui gloria in saecula saeculorum. Amen.
Hebrews 13 22 Rogo autem vos, fratres, sufferte sermonem exhortationis; etenim perpaucis scripsi vobis. 
Hebrews 13 23 Cognoscite fratrem nostrum Timotheum dimissum esse; cum quo, si celerius venerit, videbo vos. 
Hebrews 13 24 Salutate omnes praepositos vestros et omnes sanctos. Salutant vos, qui de Italia sunt.
Hebrews 13 25 Gratia cum omnibus vobis.
James 1 1 Iacobus, Dei et Domini Iesu Christi servus, duodecim tribu bus, quae sunt in dispersione, salutem.
James 1 2 Omne gaudium existimate, fratres mei, cum in tentationibus variis incideritis, 
James 1 3 scientes quod probatio fidei vestrae patientiam operatur; 
James 1 4 patientia autem opus perfectum habeat, ut sitis perfecti et integri, in nullo deficientes.
James 1 5 Si quis autem vestrum indiget sapientia, postulet a Deo, qui dat omnibus affluenter et non improperat, et dabitur ei. 
James 1 6 Postulet autem in fide nihil haesitans; qui enim haesitat, similis est fluctui maris, qui a vento movetur et circumfertur. 
James 1 7 Non ergo aestimet homo ille quod accipiat aliquid a Domino, 
James 1 8 vir duplex animo, inconstans in omnibus viis suis.
James 1 9 Glorietur autem frater humilis in exaltatione sua, 
James 1 10 dives autem in humilitate sua, quoniam sicut flos feni transibit. 
James 1 11 Exortus est enim sol cum ardore et arefecit fenum, et flos eius decidit, et decor vultus eius deperiit; ita et dives in itineribus suis marcescet. 
James 1 12 Beatus vir, qui suffert tentationem, quia, cum probatus fuerit, accipiet coronam vitae, quam repromisit Deus diligentibus se.
James 1 13 Nemo, cum tentatur, dicat: “ A Deo tentor ”; Deus enim non tentatur malis, ipse autem neminem tentat. 
James 1 14 Unusquisque vero tentatur a concupiscentia sua abstractus et illectus; 
James 1 15 dein concupiscentia, cum conceperit, parit peccatum; peccatum vero, cum consummatum fuerit, generat mortem.
James 1 16 Nolite errare, fratres mei dilectissimi. 
James 1 17 Omne datum optimum et omne donum perfectum de sursum est, descendens a Patre luminum, apud quem non est transmutatio nec vicissitudinis obumbratio. 
James 1 18 Voluntarie genuit nos verbo veritatis, ut simus primitiae quaedam creaturae eius. 
James 1 19 Scitis, fratres mei dilecti. Sit autem omnis homo velox ad audiendum, tardus autem ad loquendum et tardus ad iram; 
James 1 20 ira enim viri iustitiam Dei non operatur. 
James 1 21 Propter quod abicientes omnem immunditiam et abundantiam malitiae, in mansuetudine suscipite insitum verbum, quod potest salvare animas vestras. 
James 1 22 Estote autem factores verbi et non auditores tantum fallentes vosmetipsos. 
James 1 23 Quia si quis auditor est verbi et non factor, hic comparabitur viro consideranti vultum nativitatis suae in speculo; 
James 1 24 consideravit enim se et abiit, et statim oblitus est qualis fuerit. 
James 1 25 Qui autem perspexerit in lege perfecta libertatis et permanserit, non auditor obliviosus factus sed factor operis, hic beatus in facto suo erit.
James 1 26 Si quis putat se religiosum esse, non freno circumducens linguam suam sed seducens cor suum, huius vana est religio. 
James 1 27 Religio munda et immaculata apud Deum et Patrem haec est: visitare pupillos et viduas in tribulatione eorum, immaculatum se custodire ab hoc saeculo.
James 2 1 Fratres mei, nolite in persona rum acceptione habere fidem Domini nostri Iesu Christi gloriae. 
James 2 2 Etenim, si introierit in synagogam vestram vir aureum anulum habens in veste candida, introierit autem et pauper in sordido habitu, 
James 2 3 et intendatis in eum, qui indutus est veste praeclara, et dixeritis: “ Tu sede hic bene ”, pauperi autem dicatis: “ Tu sta illic aut sede sub scabello meo ”; 
James 2 4 nonne iudicatis apud vosmetipsos et facti estis iudices cogitationum iniquarum?
James 2 5 Audite, fratres mei dilectissimi. Nonne Deus elegit, qui pauperes sunt mundo, divites in fide et heredes regni, quod repromisit diligentibus se? 
James 2 6 Vos autem exhonorastis pauperem. Nonne divites opprimunt vos et ipsi trahunt vos ad iudicia? 
James 2 7 Nonne ipsi blasphemant bonum nomen, quod invocatum est super vos? 
James 2 8 Si tamen legem perficitis regalem secundum Scripturam: “ Diliges proximum tuum sicut teipsum ”, bene facitis; 
James 2 9 si autem personas accipitis, peccatum operamini, redarguti a lege quasi transgressores. 
James 2 10 Quicumque autem totam legem servaverit, offendat autem in uno, factus est omnium reus. 
James 2 11 Qui enim dixit: “ Non moechaberis ”, dixit et: “ Non occides ”; quod si non moecharis, occidis autem, factus es transgressor legis. 
James 2 12 Sic loquimini et sic facite sicut per legem libertatis iudicandi. 
James 2 13 Iudicium enim sine misericordia illi, qui non fecit misericordiam; superexsultat misericordia iudicio.
James 2 14 Quid proderit, fratres mei, si fidem quis dicat se habere, opera autem non habeat? Numquid poterit fides salvare eum? 
James 2 15 Si frater aut soror nudi sunt et indigent victu cotidiano, 
James 2 16 dicat autem aliquis de vobis illis: “ Ite in pace, calefacimini et saturamini ”, non dederitis autem eis, quae necessaria sunt corporis, quid proderit? 
James 2 17 Sic et fides, si non habeat opera, mortua est in semetipsa. 
James 2 18 Sed dicet quis: “ Tu fidem habes, et ego opera habeo ”. Ostende mihi fidem tuam sine operibus, et ego tibi ostendam ex operibus meis fidem. 
James 2 19 Tu credis quoniam unus est Deus? Bene facis; et daemones credunt et contremiscunt! 
James 2 20 Vis autem scire, o homo inanis, quoniam fides sine operibus otiosa est? 
James 2 21 Abraham, pater noster, nonne ex operibus iustificatus est offerens Isaac filium suum super altare? 
James 2 22 Vides quoniam fides cooperabatur operibus illius, et ex operibus fides consummata est; 
James 2 23 et suppleta est Scriptura dicens: “ Credidit Abraham Deo, et reputatum est illi ad iustitiam ”, et amicus Dei appellatus est. 
James 2 24 Videtis quoniam ex operibus iustificatur homo et non ex fide tantum. 
James 2 25 Similiter autem et Rahab, meretrix nonne ex operibus iustificata est suscipiens nuntios et alia via eiciens? 
James 2 26 Sicut enim corpus sine spiritu emortuum est, ita et fides sine operibus mortua est.
James 3 1 Nolite plures magistri fieri, fra tres mei, scientes quoniam maius iudicium accipiemus. 
James 3 2 In multis enim offendimus omnes. Si quis in verbo non offendit, hic perfectus est vir, potens etiam freno circumducere totum corpus. 
James 3 3 Si autem equorum frenos in ora mittimus ad oboediendum nobis, et omne corpus illorum circumferimus. 
James 3 4 Ecce et naves, cum tam magnae sint et a ventis validis minentur, circumferuntur a minimo gubernaculo, ubi impetus dirigentis voluerit; 
James 3 5 ita et lingua modicum quidem membrum est et magna exsultat. Ecce quantus ignis quam magnam silvam incendit! 
James 3 6 Et lingua ignis est, universitas iniquitatis; lingua constituitur in membris nostris, quae maculat totum corpus et inflammat rotam nativitatis et inflammatur a gehenna. 
James 3 7 Omnis enim natura et bestiarum et volucrum et serpentium et etiam cetorum domatur et domita est a natura humana; 
James 3 8 linguam autem nullus hominum domare potest, inquietum malum, plena veneno mortifero. 
James 3 9 In ipsa benedicimus Dominum et Patrem et in ipsa maledicimus homines, qui ad similitudinem Dei facti sunt; 
James 3 10 ex ipso ore procedit benedictio et maledictio. Non oportet, fratres mei, haec ita fieri. 
James 3 11 Numquid fons de eodem foramine emanat dulcem et amaram aquam? 
James 3 12 Numquid potest, fratres mei, ficus olivas facere, aut vitis ficus? Neque salsa dulcem potest facere aquam.
James 3 13 Quis sapiens et disciplinatus inter vos? Ostendat ex bona conversatione operationem suam in mansuetudine sapientiae. 
James 3 14 Quod si zelum amarum habetis et contentiones in cordibus vestris, nolite gloriari et mendaces esse adversus veritatem. 
James 3 15 Non est ista sapientia desursum descendens, sed terrena, animalis, diabolica; 
James 3 16 ubi enim zelus et contentio, ibi inconstantia et omne opus pravum. 
James 3 17 Quae autem desursum est sapientia primum quidem pudica est, deinde pacifica, modesta, suadibilis, plena misericordia et fructibus bonis, non iudicans, sine simulatione; 
James 3 18 fructus autem iustitiae in pace seminatur facientibus pacem.
James 4 1 Unde bella et unde lites in vobis? Nonne hinc, ex concupi scentiis vestris, quae militant in membris vestris? 
James 4 2 Concupiscitis et non habetis; occiditis et zelatis et non potestis adipisci; litigatis et belligeratis. Non habetis, propter quod non postulatis; 
James 4 3 petitis et non accipitis, eo quod male petitis, ut in concupiscentiis vestris insumatis. 
James 4 4 Adulteri, nescitis quia amicitia huius mundi inimica est Dei? Quicumque ergo voluerit amicus esse saeculi huius, inimicus Dei constituitur. 
James 4 5 Aut putatis quia inaniter Scriptura dicat: “ Ad invidiam concupiscit Spiritus, qui inhabitat in nobis? ”. 
James 4 6 Maiorem autem dat gratiam; propter quod dicit: “ Deus superbis resistit, humilibus autem dat gratiam ”.
James 4 7 Subicimini igitur Deo; resistite autem Diabolo, et fugiet a vobis. 
James 4 8 Appropiate Deo, et appropinquabit vobis. Emundate manus, peccatores; et purificate corda, duplices animo. 
James 4 9 Miseri estote et lugete et plorate; risus vester in luctum convertatur, et gaudium in maerorem. 
James 4 10 Humiliamini in conspectu Domini, et exaltabit vos.
James 4 11 Nolite detrahere alterutrum, fratres; qui detrahit fratri, aut qui iudicat fratrem suum, detrahit legi et iudicat legem; si autem iudicas legem, non es factor legis sed iudex. 
James 4 12 Unus est legislator et iudex, qui potest salvare et perdere; tu autem quis es, qui iudicas proximum?
James 4 13 Age nunc, qui dicitis: “ Hodie aut crastino ibimus in illam civitatem et faciemus quidem ibi annum et mercabimur et lucrum faciemus ”; 
James 4 14 qui ignoratis, quae erit in crastinum vita vestra! Vapor enim estis ad modicum parens, deinceps exterminatur; 
James 4 15 pro eo ut dicatis: “ Si Dominus voluerit, et vivemus et faciemus hoc aut illud ”. 
James 4 16 Nunc autem gloriamini in superbiis vestris; omnis gloriatio talis maligna est. 
James 4 17 Scienti igitur bonum facere et non facienti, peccatum est illi!
James 5 1 Age nunc, divites, plorate ulu lantes in miseriis, quae adve nient vobis. 
James 5 2 Divitiae vestrae putrefactae sunt, et vestimenta vestra a tineis comesta sunt, 
James 5 3 aurum et argentum vestrum aeruginavit, et aerugo eorum in testimonium vobis erit et manducabit carnes vestras sicut ignis: thesaurizastis in novissimis diebus. 
James 5 4 Ecce merces operariorum, qui messuerunt regiones vestras, quae fraudata est a vobis, clamat, et clamores eorum, qui messuerunt, in aures Domini Sabaoth introierunt. 
James 5 5 Epulati estis super terram et in luxuriis fuistis, enutristis corda vestra in die occisionis. 
James 5 6 Addixistis, occidistis iustum. Non resistit vobis.
James 5 7 Patientes igitur estote, fratres, usque ad adventum Domini. Ecce agricola exspectat pretiosum fructum terrae, patienter ferens, donec accipiat imbrem temporaneum et serotinum. 
James 5 8 Patientes estote, et vos, confirmate corda vestra, quoniam adventus Domini appropinquavit. 
James 5 9 Nolite ingemiscere, fratres, in alterutrum, ut non iudicemini; ecce iudex ante ianuam assistit. 
James 5 10 Exemplum accipite, fratres, laboris et patientiae prophetas, qui locuti sunt in nomine Domini. 
James 5 11 Ecce beatificamus eos, qui sustinuerunt; sufferentiam Iob audistis et finem Domini vidistis, quoniam misericors est Dominus et miserator.
James 5 12 Ante omnia autem, fratres mei, nolite iurare neque per caelum neque per terram, neque aliud quodcumque iuramentum; sit autem vestrum “ Est ” est, et “ Non ” non, uti non sub iudicio decidatis.
James 5 13 Tristatur aliquis vestrum? Oret. Aequo animo est? Psallat. 
James 5 14 Infirmatur quis in vobis? Advocet presbyteros ecclesiae, et orent super eum, unguentes eum oleo in nomine Domini. 
James 5 15 Et oratio fidei salvabit infirmum, et allevabit eum Dominus; et si peccata operatus fuerit, dimittentur ei. 
James 5 16 Confitemini ergo alterutrum peccata et orate pro invicem, ut sanemini. Multum enim valet deprecatio iusti operans. 
James 5 17 Elias homo erat similis nobis passibilis et oratione oravit, ut non plueret, et non pluit super terram annos tres et menses sex; 
James 5 18 et rursum oravit, et caelum dedit pluviam, et terra germinavit fructum suum. 
James 5 19 Fratres mei, si quis ex vobis erraverit a veritate, et converterit quis eum, 
James 5 20 scire debet quoniam, qui converti fecerit peccatorem ab errore viae eius, salvabit animam suam a morte et operiet multitudinem peccatorum.
1 Peter 1 1 Petrus apostolus Iesu Christi electis advenis dispersionis Pon ti, Galatiae, Cappadociae, Asiae et Bithyniae, 
1 Peter 1 2 secundum praescientiam Dei Patris, in sanctificatione Spiritus, in oboedientiam et aspersionem sanguinis Iesu Christi: gratia vobis et pax multiplicetur.
1 Peter 1 3 Benedictus Deus et Pater Domini nostri Iesu Christi, qui secundum magnam misericordiam suam regeneravit nos in spem vivam per resurrectionem Iesu Christi ex mortuis, 
1 Peter 1 4 in hereditatem incorruptibilem et incontaminatam et immarcescibilem, conservatam in caelis propter vos, 
1 Peter 1 5 qui in virtute Dei custodimini per fidem in salutem, paratam revelari in tempore novissimo. 
1 Peter 1 6 In quo exsultatis, modicum nunc si oportet contristati in variis tentationibus, 
1 Peter 1 7 ut probatio vestrae fidei multo pretiosior auro, quod perit, per ignem quidem probato, inveniatur in laudem et gloriam et honorem in revelatione Iesu Christi. 
1 Peter 1 8 Quem cum non videritis, diligitis; in quem nunc non videntes, credentes autem, exsultatis laetitia inenarrabili et glorificata, 
1 Peter 1 9 reportantes finem fidei vestrae salutem animarum.
1 Peter 1 10 De qua salute exquisierunt atque scrutati sunt prophetae, qui de futura in vos gratia prophetaverunt, 
1 Peter 1 11 scrutantes in quod vel quale tempus significaret, qui erat in eis Spiritus Christi, praenuntians eas, quae in Christo sunt, passiones et posteriores glorias; 
1 Peter 1 12 quibus revelatum est quia non sibi ipsis, vobis autem ministrabant ea, quae nunc nuntiata sunt vobis per eos, qui evangelizaverunt vos, Spiritu Sancto misso de caelo, in quae desiderant angeli prospicere.
1 Peter 1 13 Propter quod succincti lumbos mentis vestrae, sobrii, perfecte sperate in eam, quae offertur vobis, gratiam in revelatione Iesu Christi. 
1 Peter 1 14 Quasi filii oboedientiae, non configurati prioribus in ignorantia vestra desideriis, 
1 Peter 1 15 sed secundum eum, qui vocavit vos, sanctum, et ipsi sancti in omni conversatione sitis, 
1 Peter 1 16 quoniam scriptum est: “ Sancti eritis, quia ego sanctus sum ”. 
1 Peter 1 17 Et si Patrem invocatis eum, qui sine acceptione personarum iudicat secundum uniuscuiusque opus, in timore incolatus vestri tempore conversamini, 
1 Peter 1 18 scientes quod non corruptibilibus argento vel auro redempti estis de vana vestra conversatione a patribus tradita, 
1 Peter 1 19 sed pretioso sanguine quasi Agni incontaminati et immaculati Christi, 
1 Peter 1 20 praecogniti quidem ante constitutionem mundi, manifestati autem novissimis temporibus propter vos, 
1 Peter 1 21 qui per ipsum fideles estis in Deum, qui suscitavit eum a mortuis et dedit ei gloriam, ut fides vestra et spes esset in Deum.
1 Peter 1 22 Animas vestras castificantes in oboedientia veritatis ad fraternitatis amorem non fictum, ex corde invicem diligite attentius, 
1 Peter 1 23 renati non ex semine corruptibili sed incorruptibili per verbum Dei vivum et permanens: 
1 Peter 1 24 quia omnis caro ut fenum, et omnis gloria eius tamquam flos feni. Exaruit fenum, et flos decidit;
1 Peter 1 25 verbum autem Domini manet in aeternum. Hoc est autem verbum, quod evangelizatum est in vos.
1 Peter 2 1 Deponentes igitur omnem ma litiam et omnem dolum et simu lationes et invidias et omnes detractiones, 
1 Peter 2 2 sicut modo geniti infantes, rationale sine dolo lac concupiscite, ut in eo crescatis in salutem, 
1 Peter 2 3 si gustastis quoniam dulcis Dominus. 
1 Peter 2 4 Ad quem accedentes, lapidem vivum, ab hominibus quidem reprobatum, coram Deo autem electum, pretiosum, 
1 Peter 2 5 et ipsi tamquam lapides vivi aedificamini domus spiritalis in sacerdotium sanctum offerre spiritales hostias acceptabiles Deo per Iesum Christum. 
1 Peter 2 6 Propter quod continet Scriptura: “ Ecce pono in Sion lapidem angularem, electum, pretiosum; et, qui credit in eo, non confundetur ”.
1 Peter 2 7 Vobis igitur honor credentibus; non credentibus autem “ Lapis, quem reprobaverunt aedificantes, hic factus est in caput anguli ”
1 Peter 2 8 et “ lapis offensionis et petra scandali ”; qui offendunt verbo non credentes, in quod et positi sunt.
1 Peter 2 9 Vos autem genus electum, regale sacerdotium, gens sancta, populus in acquisitionem, ut virtutes annuntietis eius, qui de tenebris vos vocavit in admirabile lumen suum: 
1 Peter 2 10 qui aliquando non populus, nunc autem populus Dei; qui non consecuti misericordiam, nunc autem misericordiam consecuti.
1 Peter 2 11 Carissimi, obsecro tamquam advenas et peregrinos abstinere vos a carnalibus desideriis, quae militant adversus animam; 
1 Peter 2 12 conversationem vestram inter gentes habentes bonam, ut in eo, quod detrectant de vobis tamquam de malefactoribus, ex bonis operibus considerantes glorificent Deum in die visitationis.
1 Peter 2 13 Subiecti estote omni humanae creaturae propter Dominum: sive regi quasi praecellenti 
1 Peter 2 14 sive ducibus tamquam ab eo missis ad vindictam malefactorum, laudem vero bonorum; 
1 Peter 2 15 quia sic est voluntas Dei, ut benefacientes obmutescere faciatis imprudentium hominum ignorantiam, 
1 Peter 2 16 quasi liberi, et non quasi velamen habentes malitiae libertatem, sed sicut servi Dei.
1 Peter 2 17 Omnes honorate, fraternitatem diligite, Deum timete, regem honorificate.
1 Peter 2 18 Servi, subditi estote in omni timore dominis, non tantum bonis et modestis sed etiam pravis. 
1 Peter 2 19 Haec est enim gratia, si propter conscientiam Dei sustinet quis tristitias, patiens iniuste. 
1 Peter 2 20 Quae enim gloria est, si peccantes et colaphizati sustinetis? Sed si benefacientes et patientes sustinetis, haec est gratia apud Deum. 
1 Peter 2 21 In hoc enim vocati estis, quia et Christus passus est pro vobis, vobis relinquens exemplum, ut sequamini vestigia eius:
1 Peter 2 22 qui peccatum non fecit, nec inventus est dolus in ore ipsius;
1 Peter 2 23 qui cum malediceretur, non remaledicebat; cum pateretur, non comminabatur, commendabat autem iuste iudicanti;
1 Peter 2 24 qui peccata nostra ipse pertulit in corpore suo super lignum, ut peccatis mortui iustitiae viveremus; cuius livore sanati estis.
1 Peter 2 25 Eratis enim sicut oves errantes, sed conversi estis nunc ad pastorem et episcopum animarum vestrarum.
1 Peter 3 1 Similiter mulieres subditae sint suis viris, ut et si qui non cre dunt verbo, per mulierum conversationem sine verbo lucrifiant, 
1 Peter 3 2 considerantes castam in timore conversationem vestram; 
1 Peter 3 3 quarum sit non extrinsecus capillaturae aut circumdationis auri aut indumenti vestimentorum cultus, 
1 Peter 3 4 sed qui absconditus cordis est homo, in incorruptibilitate mitis et quieti spiritus, qui est in conspectu Dei locuples. 
1 Peter 3 5 Sic enim aliquando et sanctae mulieres sperantes in Deo ornabant se subiectae propriis viris, 
1 Peter 3 6 sicut Sara oboediebat Abrahae dominum eum vocans: cuius estis filiae benefacientes et non timentes ullam perturbationem.
1 Peter 3 7 Viri similiter cohabitantes secundum scientiam quasi infirmiori vaso muliebri impertientes honorem, tamquam et coheredibus gratiae vitae, uti ne impediantur orationes vestrae. 
1 Peter 3 8 In fine autem omnes unanimes, compatientes, fraternitatis amatores, misericordes, humiles, 
1 Peter 3 9 non reddentes malum pro malo vel maledictum pro maledicto, sed e contrario benedicentes, quia in hoc vocati estis, ut benedictionem hereditate accipiatis.
1 Peter 3 10 “ Qui enim vult vitam diligere et videre dies bonos, coerceat linguam suam a malo,
1 Peter 3 11 et labia eius ne loquantur dolum; declinet autem a malo et faciat bonum, inquirat pacem et persequatur eam.
1 Peter 3 12 Quia oculi Domini super iustos, et aures eius in preces eorum; vultus autem Domini super facientes mala ”.
1 Peter 3 13 Et quis est qui vobis noceat, si boni aemulatores fueritis? 
1 Peter 3 14 Sed et si patimini propter iustitiam, beati! Timorem autem eorum ne timueritis et non conturbemini, 
1 Peter 3 15 Dominum autem Christum sanctificate in cordibus vestris, parati semper ad defensionem omni poscenti vos rationem de ea, quae in vobis est spe; 
1 Peter 3 16 sed cum mansuetudine et timore, conscientiam habentes bonam, ut in quo de vobis detrectatur, confundantur, qui calumniantur vestram bonam in Christo conversationem. 
1 Peter 3 17 Melius est enim benefacientes, si velit voluntas Dei, pati quam malefacientes. 
1 Peter 3 18 Quia et Christus semel pro peccatis passus est, iustus pro iniustis, ut vos adduceret ad Deum, mortificatus quidem carne, vivificatus autem Spiritu: 
1 Peter 3 19 in quo et his, qui in carcere erant, spiritibus adveniens praedicavit, 
1 Peter 3 20 qui increduli fuerant aliquando, quando exspectabat Dei patientia in diebus Noe, cum fabricaretur arca, in qua pauci, id est octo animae, salvae factae sunt per aquam. 
1 Peter 3 21 Cuius antitypum, baptisma, et vos nunc salvos facit, non carnis depositio sordium sed conscientiae bonae rogatio in Deum, per resurrectionem Iesu Christi, 
1 Peter 3 22 qui est in dextera Dei, profectus in caelum, subiectis sibi angelis et potestatibus et virtutibus.
1 Peter 4 1 Christo igitur passo in carne, et vos eadem cogitatione armami ni, quia, qui passus est carne, desiit a peccato; 
1 Peter 4 2 ut iam non hominum concupiscentiis sed voluntate Dei, quod reliquum est in carne vivat temporis. 
1 Peter 4 3 Sufficit enim praeteritum tempus ad voluntatem gentium consummandam, vobis, qui ambulastis in luxuriis, concupiscentiis, vinolentiis, comissationibus, potationibus et illicitis idolorum cultibus. 
1 Peter 4 4 In quo mirantur non concurrentibus vobis in eandem luxuriae effusionem, blasphemantes; 
1 Peter 4 5 qui reddent rationem ei, qui paratus est iudicare vivos et mortuos. 
1 Peter 4 6 Propter hoc enim et mortuis evangelizatum est, ut iudicentur quidem secundum homines carne, vivant autem secundum Deum Spiritu.
1 Peter 4 7 Omnium autem finis appropinquavit. Estote itaque prudentes et vigilate in orationibus. 
1 Peter 4 8 Ante omnia mutuam in vosmetipsos caritatem continuam habentes, quia caritas operit multitudinem peccatorum; 
1 Peter 4 9 hospitales invicem sine murmuratione; 
1 Peter 4 10 unusquisque, sicut accepit donationem, in alterutrum illam administrantes, sicut boni dispensatores multiformis gratiae Dei. 
1 Peter 4 11 Si quis loquitur, quasi sermones Dei; si quis ministrat, tamquam ex virtute, quam largitur Deus, ut in omnibus glorificetur Deus per Iesum Christum: cui est gloria et imperium in saecula saeculorum. Amen.
1 Peter 4 12 Carissimi, nolite mirari in fervore, qui ad tentationem vobis fit, quasi novi aliquid vobis contingat, 
1 Peter 4 13 sed, quemadmodum communicatis Christi passionibus, gaudete, ut et in revelatione gloriae eius gaudeatis exsultantes. 
1 Peter 4 14 Si exprobramini in nomine Christi, beati, quoniam Spiritus gloriae et Dei super vos requiescit. 
1 Peter 4 15 Nemo enim vestrum patiatur quasi homicida aut fur aut maleficus aut alienorum speculator; 
1 Peter 4 16 si autem ut christianus, non erubescat, glorificet autem Deum in isto nomine.
1 Peter 4 17 Quoniam tempus est, ut incipiat iudicium a domo Dei; si autem primum a nobis, qui finis eorum, qui non credunt Dei evangelio?
1 Peter 4 18 “ Et si iustus vix salvatur, impius et peccator ubi parebit? ”.
1 Peter 4 19 Itaque et hi, qui patiuntur secundum voluntatem Dei, fideli Creatori commendent animas suas in benefacto.
1 Peter 5 1 Seniores ergo, qui in vobis sunt, obsecro, consenior et testis Chri sti passionum, qui et eius, quae in futuro revelanda est, gloriae communicator: 
1 Peter 5 2 Pascite, qui est in vobis, gregem Dei, providentes non coacto sed spontanee secundum Deum, neque turpis lucri gratia sed voluntarie, 
1 Peter 5 3 neque ut dominantes in cleris sed formae facti gregis. 
1 Peter 5 4 Et cum apparuerit Princeps pastorum, percipietis immarcescibilem gloriae coro nam. 
1 Peter 5 5 Similiter, adulescentes, subditi estote senioribus. Omnes autem invicem humilitatem induite, quia Deus superbis resistit, humilibus autem dat gratiam.
1 Peter 5 6 Humiliamini igitur sub potenti manu Dei, ut vos exaltet in tempore, 
1 Peter 5 7 omnem sollicitudinem vestram proicientes in eum, quoniam ipsi cura est de vobis. 
1 Peter 5 8 Sobrii estote, vigilate. Adversarius vester Diabolus tamquam leo rugiens circuit quaerens quem devoret. 
1 Peter 5 9 Cui resistite fortes fide, scientes eadem passionum ei, quae in mundo est, vestrae fraternitati fieri.
1 Peter 5 10 Deus autem omnis gratiae, qui vocavit vos in aeternam suam gloriam in Christo Iesu, modicum passos ipse perficiet, confirmabit, solidabit, fundabit. 
1 Peter 5 11 Ipsi imperium in saecula saeculorum. Amen.
1 Peter 5 12 Per Silvanum vobis fidelem fratrem, ut arbitror, breviter scripsi, obsecrans et contestans hanc esse veram gratiam Dei; in qua state. 
1 Peter 5 13 Salutat vos, quae est in Babylone, coelecta et Marcus filius meus. 
1 Peter 5 14 Salutate invicem in osculo caritatis. Pax vobis omnibus, qui estis in Christo.
2 Peter 1 1 Simon Petrus servus et apo stolus Iesu Christi his, qui coae qualem nobis sortiti sunt fidem in iustitia Dei nostri et salvatoris Iesu Christi: 
2 Peter 1 2 gratia vobis et pax multiplicetur in cognitione Dei et Iesu Domini nostri.
2 Peter 1 3 Quomodo omnia nobis divinae virtutis suae ad vitam et pietatem donatae per cognitionem eius, qui vocavit nos propria gloria et virtute, 
2 Peter 1 4 per quae pretiosa et maxima nobis promissa donata sunt, ut per haec efficiamini divinae consortes naturae, fugientes eam, quae in mundo est in concupiscentia, corruptionem; 
2 Peter 1 5 et propter hoc ipsum curam omnem subinferentes ministrate in fide vestra virtutem, in virtute autem scientiam, 
2 Peter 1 6 in scientia autem continentiam, in continentia autem patientiam, in patientia autem pietatem, 
2 Peter 1 7 in pietate autem amorem fraternitatis, in amore autem fraternitatis caritatem. 
2 Peter 1 8 Haec enim vobis, cum adsint et abundent, non vacuos nec sine fructu vos constituunt in Domini nostri Iesu Christi cognitionem; 
2 Peter 1 9 cui enim non praesto sunt haec, caecus est et nihil procul cernens, oblivionem accipiens purgationis veterum suorum delictorum. 
2 Peter 1 10 Quapropter, fratres, magis satagite, ut firmam vestram vocationem et electionem faciatis. Haec enim facientes non offendetis aliquando; 
2 Peter 1 11 sic enim abundanter ministrabitur vobis introitus in aeternum regnum Domini nostri et salvatoris Iesu Christi.
2 Peter 1 12 Propter quod incipiam vos semper commonere de his, et quidem scientes et confirmatos in praesenti veritate. 
2 Peter 1 13 Iustum autem arbitror, quamdiu sum in hoc tabernaculo, suscitare vos in commonitione, 
2 Peter 1 14 certus quod velox est depositio tabernaculi mei, secundum quod et Dominus noster Iesus Christus significavit mihi; 
2 Peter 1 15 dabo autem operam et frequenter habere vos post obitum meum, ut horum memoriam faciatis.
2 Peter 1 16 Non enim captiosas fabulas secuti notam fecimus vobis Domini nostri Iesu Christi virtutem et adventum, sed speculatores facti illius magnitudinis. 
2 Peter 1 17 Accipiens enim a Deo Patre honorem et gloriam, voce prolata ad eum huiuscemodi a magnifica gloria: “ Filius meus, dilectus meus hic est, in quo ego mihi complacui ”; 
2 Peter 1 18 et hanc vocem nos audivimus de caelo prolatam, cum essemus cum ipso in monte sancto. 
2 Peter 1 19 Et habemus firmiorem propheticum sermonem, cui bene facitis attendentes quasi lucernae lucenti in caliginoso loco, donec dies illucescat, et lucifer oriatur in cordibus vestris, 
2 Peter 1 20 hoc primum intellegentes quod omnis prophetia Scripturae propria interpretatione non fit; 
2 Peter 1 21 non enim voluntate humana prolata est prophetia aliquando, sed a Spiritu Sancto ducti locuti sunt a Deo homines.
2 Peter 2 1 Fuerunt vero et pseudopro phetae in populo, sicut et in vo bis erunt magistri mendaces, qui introducent sectas perditionis et eum, qui emit eos, Dominatorem negantes superducent sibi celerem perditionem. 
2 Peter 2 2 Et multi sequentur eorum luxurias, propter quos via veritatis blasphemabitur; 
2 Peter 2 3 et in avaritia fictis verbis de vobis negotiabuntur. Quibus iudicium iam olim non cessat, et perditio eorum non dormitat.
2 Peter 2 4 Si enim Deus angelis peccantibus non pepercit, sed rudentibus inferni detractos in tartarum tradidit in iudicium reservatos: 
2 Peter 2 5 et originali mundo non pepercit, sed octavum Noe iustitiae praeconem custodivit diluvium mundo impiorum inducens; 
2 Peter 2 6 et civitates Sodomae et Gomorrae in cinerem redigens eversione damnavit, exemplum ponens eorum, quae sunt impiis futura: 
2 Peter 2 7 et iustum Lot oppressum a nefandorum luxuria conversationis eruit: 
2 Peter 2 8 aspectu enim et auditu iustus habitans apud eos, de die in diem animam iustam iniquis operibus cruciabat. 
2 Peter 2 9 Novit Dominus pios de tentatione eripere, iniquos vero in diem iudicii puniendos reservare, 
2 Peter 2 10 maxime autem eos, qui post carnem in concupiscentia immunditiae ambulant dominationemque contemnunt. Audaces, superbi, glorias non metuunt blasphemantes, 
2 Peter 2 11 ubi angeli fortitudine et virtute cum sint maiores, non portant adversum illas coram Domino iudicium blasphemiae. 
2 Peter 2 12 Hi vero, velut irrationabilia animalia naturaliter genita in captionem et in corruptionem, in his, quae ignorant, blasphemantes, in corruptione sua et corrumpentur 
2 Peter 2 13 inviti percipientes mercedem iniustitiae; voluptatem existimantes diei delicias, coinquinationes et maculae deliciis affluentes, in voluptatibus suis luxuriantes vobiscum, 
2 Peter 2 14 oculos habentes plenos adulterae et incessabiles delicti, pellicientes animas instabiles, cor exercitatum avaritiae habentes, maledictionis filii; 
2 Peter 2 15 derelinquentes rectam viam erraverunt, secuti viam Balaam ex Bosor, qui mercedem iniquitatis amavit, 
2 Peter 2 16 correptionem vero habuit suae praevaricationis; subiugale mutum in hominis voce loquens prohibuit prophetae insipientiam. 
2 Peter 2 17 Hi sunt fontes sine aqua, et nebulae turbine exagitatae, quibus caligo tenebrarum reservatur. 
2 Peter 2 18 Superba enim vanitatis loquentes pelliciunt in concupiscentiis carnis luxuriis illos, qui paululum effugiunt eos, qui in errore conversantur, 
2 Peter 2 19 libertatem illis promittentes, cum ipsi servi sint corruptionis; a quo enim quis superatus est, huius servus est.
2 Peter 2 20 Si enim refugientes coinquinationes mundi in cognitione Domini nostri et Salvatoris Iesu Christi his rursus implicati superantur, facta sunt eis posteriora deteriora prioribus. 
2 Peter 2 21 Melius enim erat illis non cognoscere viam iustitiae, quam post agnitionem retrorsum converti ab eo, quod illis traditum est, sancto mandato. 
2 Peter 2 22 Contigit enim eis illud veri proverbii: “ Canis reversus ad suum vomitum ”, et “ Sus lota in volutabro luti ”.
2 Peter 3 1 Hanc vobis, carissimi, iam se cundam scribo epistulam, in quibus excito vestram in commonitione sinceram mentem, 
2 Peter 3 2 ut memores sitis eorum, quae praedicta sunt verborum a sanctis prophetis, et ab apostolis traditi vobis praecepti Domini et Salvatoris; 
2 Peter 3 3 hoc primum scientes, quod venient in novissimis diebus in illusione illudentes, iuxta proprias concupiscentias suas ambulantes, 
2 Peter 3 4 dicentes: “ Ubi est promissio adventus eius? Ex quo enim patres dormierunt, omnia sic perseverant ab initio creaturae ”. 
2 Peter 3 5 Latet enim eos hoc volentes, quod caeli erant prius, et terra de aqua et per aquam consistens Dei verbo, 
2 Peter 3 6 per quae ille tunc mundus aqua inundatus periit; 
2 Peter 3 7 caeli autem, qui nunc sunt, et terra eodem verbo repositi sunt igni, servati in diem iudicii et perditionis impiorum hominum.
2 Peter 3 8 Unum vero hoc non lateat vos, carissimi, quia unus dies apud Dominum sicut mille anni, et mille anni sicut dies unus. 
2 Peter 3 9 Non tardat Dominus promissionem, sicut quidam tarditatem existimant, sed patienter agit in vos nolens aliquos perire, sed omnes ad paenitentiam reverti. 
2 Peter 3 10 Adveniet autem dies Domini ut fur, in qua caeli magno impetu transient, elementa vero calore solventur, et terra et opera, quae in ea invenientur.
2 Peter 3 11 Cum haec omnia ita dissolvenda sint, quales oportet esse vos in sanctis conversationibus et pietatibus, 
2 Peter 3 12 exspectantes et properantes adventum diei Dei, propter quam caeli ardentes solventur, et elementa ignis ardore tabescent! 
2 Peter 3 13 Novos vero caelos et terram novam secundum promissum ipsius exspectamus, in quibus iustitia habitat. 
2 Peter 3 14 Propter quod, carissimi, haec exspectantes satagite immaculati et inviolati ei inveniri in pace; 
2 Peter 3 15 et Domini nostri longanimitatem, salutem arbitramini, sicut et carissimus frater noster Paulus secundum datam sibi sapientiam scripsit vobis, 
2 Peter 3 16 sicut et in omnibus epistulis loquens in eis de his; in quibus sunt quaedam difficilia intellectu, quae indocti et instabiles depravant, sicut et ceteras Scripturas, ad suam ipsorum perditionem.
2 Peter 3 17 Vos igitur, dilecti, praescientes custodite, ne iniquorum errore simul abducti excidatis a propria firmitate; 
2 Peter 3 18 crescite vero in gratia et in cognitione Domini nostri et Salvatoris Iesu Christi. Ipsi gloria et nunc et in diem aeternitatis. Amen.
1 John 1 1 Quod fuit ab initio, quod audi vimus, quod vidimus oculis no stris, quod perspeximus, et manus nostrae contrectaverunt de verbo vitae 
1 John 1 2 — et vita apparuit, et vidimus et testamur et annuntiamus vobis vitam aeternam, quae erat coram Patre et apparuit nobis — 
1 John 1 3 quod vidimus et audivimus, annuntiamus et vobis, ut et vos communionem habeatis nobiscum. Communio autem nostra est cum Patre et cum Filio eius Iesu Christo. 
1 John 1 4 Et haec scribimus nos, ut gaudium nostrum sit plenum. 
1 John 1 5 Et haec est annuntiatio, quam audivimus ab eo et annuntiamus vobis, quoniam Deus lux est, et tenebrae in eo non sunt ullae.
1 John 1 6 Si dixerimus quoniam communionem habemus cum eo, et in tenebris ambulamus, mentimur et non facimus veritatem; 
1 John 1 7 si autem in luce ambulemus, sicut ipse est in luce, communionem habemus ad invicem, et sanguis Iesu Filii eius mundat nos ab omni peccato.
1 John 1 8 Si dixerimus quoniam peccatum non habemus, nosmetipsos seducimus, et veritas in nobis non est. 
1 John 1 9 Si confiteamur peccata nostra, fidelis est et iustus, ut remittat nobis peccata et emundet nos ab omni iniustitia. 
1 John 1 10 Si dixerimus quoniam non peccavimus, mendacem facimus eum, et verbum eius non est in nobis.
1 John 2 1 Filioli mei, haec scribo vobis, ut non peccetis. Sed si quis pecca verit, advocatum habemus ad Patrem, Iesum Christum iustum; 
1 John 2 2 et ipse est propitiatio pro peccatis nostris, non pro nostris autem tantum sed etiam pro totius mundi.
1 John 2 3 Et in hoc cognoscimus quoniam novimus eum: si mandata eius servemus. 
1 John 2 4 Qui dicit: “ Novi eum ”, et mandata eius non servat, mendax est, et in isto veritas non est; 
1 John 2 5 qui autem servat verbum eius, vere in hoc caritas Dei consummata est. In hoc cognoscimus quoniam in ipso sumus. 
1 John 2 6 Qui dicit se in ipso manere, debet, sicut ille ambulavit, et ipse ambulare.
1 John 2 7 Carissimi, non mandatum novum scribo vobis sed mandatum vetus, quod habuistis ab initio: mandatum vetus est verbum, quod audistis. 
1 John 2 8 Verumtamen mandatum novum scribo vobis, quod est verum in ipso et in vobis, quoniam tenebrae transeunt, et lumen verum iam lucet. 
1 John 2 9 Qui dicit se in luce esse, et fratrem suum odit, in tenebris est usque adhuc. 
1 John 2 10 Qui diligit fratrem suum, in lumine manet, et scandalum ei non est; 
1 John 2 11 qui autem odit fratrem suum, in tenebris est et in tenebris ambulat et nescit quo vadat, quoniam tenebrae obcaecaverunt oculos eius.
1 John 2 12 Scribo vobis, filioli: Remissa sunt vobis peccata propter nomen eius. 
1 John 2 13 Scribo vobis, patres: Nostis eum, qui ab initio est. Scribo vobis, adulescentes: Vicistis Malignum. 
1 John 2 14 Scripsi vobis, parvuli: Nostis Patrem. Scripsi vobis, patres: Nostis eum, qui ab initio est. Scripsi vobis, adulescentes: Fortes estis, et verbum Dei in vobis manet, et vicistis Malignum.
1 John 2 15 Nolite diligere mundum neque ea, quae in mundo sunt. Si quis diligit mundum, non est caritas Patris in eo; 
1 John 2 16 quoniam omne, quod est in mundo, concupiscentia carnis et concupiscentia oculorum et iactantia divitiarum, non est ex Patre, sed ex mundo est. 
1 John 2 17 Et mundus transit, et concupiscentia eius; qui autem facit voluntatem Dei, manet in aeternum.
1 John 2 18 Filioli, novissima hora est; et sicut audistis quia antichristus venit, ita nunc antichristi multi adsunt, unde cognoscimus quoniam novissima hora est. 
1 John 2 19 Ex nobis prodierunt, sed non erant ex nobis, nam si fuissent ex nobis, permansissent nobiscum; sed ut manifestaretur quoniam illi omnes non sunt ex nobis. 
1 John 2 20 Sed vos unctionem habetis a Sancto et scitis omnes. 
1 John 2 21 Non scripsi vobis quasi nescientibus veritatem sed quasi scientibus eam, et quoniam omne mendacium ex veritate non est. 
1 John 2 22 Quis est mendax, nisi is qui negat quoniam Iesus est Christus? Hic est antichristus, qui negat Patrem et Filium. 
1 John 2 23 Omnis, qui negat Filium, nec Patrem habet; qui confitetur Filium, et Patrem habet.
1 John 2 24 Vos, quod audistis ab initio, in vobis permaneat; si in vobis permanserit, quod ab initio audistis, et vos in Filio et in Patre manebitis. 
1 John 2 25 Et haec est repromissio, quam ipse pollicitus est nobis: vitam aeternam.
1 John 2 26 Haec scripsi vobis de eis, qui seducunt vos. 
1 John 2 27 Et vos, unctionem, quam accepistis ab eo, manet in vobis, et non necesse habetis, ut aliquis doceat vos; sed sicut unctio ipsius docet vos de omnibus, et verum est, et non est mendacium, et, sicut docuit vos, manetis in eo.
1 John 2 28 Et nunc, filioli, manete in eo, ut, cum apparuerit, habeamus fiduciam et non confundamur ab eo in adventu eius. 
1 John 2 29 Si scitis quoniam iustus est, scitote quoniam et omnis, qui facit iustitiam, ex ipso natus est.
1 John 3 1 Videte qualem caritatem dedit nobis Pater, ut filii Dei nomine mur, et sumus! Propter hoc mundus non cognoscit nos, quia non cognovit eum. 
1 John 3 2 Carissimi, nunc filii Dei sumus, et nondum manifestatum est quid erimus; scimus quoniam, cum ipse apparuerit, similes ei erimus, quoniam videbimus eum, sicuti est.
1 John 3 3 Et omnis, qui habet spem hanc in eo, purificat se, sicut ille purus est. 
1 John 3 4 Omnis, qui facit peccatum, et iniquitatem facit, quia peccatum est iniquitas. 
1 John 3 5 Et scitis quoniam ille apparuit, ut peccata tolleret, et peccatum in eo non est. 
1 John 3 6 Omnis, qui in eo manet, non peccat; omnis, qui peccat, non vidit eum nec novit eum.
1 John 3 7 Filioli, nemo vos seducat. Qui facit iustitiam, iustus est, sicut ille iustus est; 
1 John 3 8 qui facit peccatum, ex Diabolo est, quoniam a principio Diabolus peccat. Propter hoc apparuit Filius Dei, ut dissolvat opera Diaboli. 
1 John 3 9 Omnis, qui natus est ex Deo, peccatum non facit, quoniam semen ipsius in eo manet; et non potest peccare, quoniam ex Deo natus est.
1 John 3 10 In hoc manifesti sunt filii Dei et filii Diaboli: omnis, qui non facit iustitiam, non est ex Deo, et qui non diligit fratrem suum.
1 John 3 11 Quoniam haec est annuntiatio, quam audistis ab initio, ut diligamus alterutrum. 
1 John 3 12 Non sicut Cain: ex Maligno erat et occidit fratrem suum. Et propter quid occidit eum? Quoniam opera eius maligna erant, fratris autem eius iusta.
1 John 3 13 Nolite mirari, fratres, si odit vos mundus. 
1 John 3 14 Nos scimus quoniam transivimus de morte in vitam, quoniam diligimus fratres; qui non diligit, manet in morte. 
1 John 3 15 Omnis, qui odit fratrem suum, homicida est, et scitis quoniam omnis homicida non habet vitam aeternam in semetipso manentem.
1 John 3 16 In hoc novimus caritatem, quoniam ille pro nobis animam suam posuit; et nos debemus pro fratribus animas ponere. 
1 John 3 17 Qui habuerit substantiam mundi et viderit fratrem suum necesse habere et clauserit viscera sua ab eo, quomodo caritas Dei manet in eo? 
1 John 3 18 Filioli, non diligamus verbo nec lingua sed in opere et veritate. 
1 John 3 19 In hoc cognoscemus quoniam ex veritate sumus, et in conspectu eius placabimus corda nostra, 
1 John 3 20 quoniam si reprehenderit nos cor, maior est Deus corde nostro et cognoscit omnia. 
1 John 3 21 Carissimi, si cor nostrum non reprehenderit nos, fiduciam habemus ad Deum 
1 John 3 22 et, quodcumque petierimus, accipimus ab eo, quoniam mandata eius custodimus et ea, quae sunt placita coram eo, facimus.
1 John 3 23 Et hoc est mandatum eius, ut credamus nomini Filii eius Iesu Christi et diligamus alterutrum, sicut dedit mandatum nobis. 
1 John 3 24 Et, qui servat mandata eius, in ipso manet, et ipse in eo; et in hoc cognoscimus quoniam manet in nobis, ex Spiritu, quem nobis dedit.
1 John 4 1 Carissimi, nolite omni spiritui credere, sed probate spiritus si ex Deo sint, quoniam multi pseudoprophetae prodierunt in mundum. 
1 John 4 2 In hoc cognoscitis Spiritum Dei: omnis spiritus, qui confitetur Iesum Christum in carne venisse, ex Deo est. 
1 John 4 3 Et omnis spiritus, qui non confitetur Iesum, ex Deo non est; et hoc est antichristi, quod audistis quoniam venit, et nunc iam in mundo est. 
1 John 4 4 Vos ex Deo estis, filioli, et vicistis eos, quoniam maior est, qui in vobis est, quam qui in mundo. 
1 John 4 5 Ipsi ex mundo sunt; ideo ex mundo loquuntur, et mundus eos audit. 
1 John 4 6 Nos ex Deo sumus. Qui cognoscit Deum, audit nos; qui non est ex Deo, non audit nos. Ex hoc cognoscimus Spiritum veritatis et spiritum erroris.
1 John 4 7 Carissimi, diligamus invicem, quoniam caritas ex Deo est; et omnis, qui diligit, ex Deo natus est et cognoscit Deum. 
1 John 4 8 Qui non diligit, non cognovit Deum, quoniam Deus caritas est. 
1 John 4 9 In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum. 
1 John 4 10 In hoc est caritas, non quasi nos dilexerimus Deum, sed quoniam ipse dilexit nos et misit Filium suum propitiationem pro peccatis nostris.
1 John 4 11 Carissimi, si sic Deus dilexit nos, et nos debemus alterutrum diligere. 
1 John 4 12 Deum nemo vidit umquam; si diligamus invicem, Deus in nobis manet, et caritas eius in nobis consummata est. 
1 John 4 13 In hoc cognoscimus quoniam in ipso manemus, et ipse in nobis, quoniam de Spiritu suo dedit nobis. 
1 John 4 14 Et nos vidimus et testificamur quoniam Pater misit Filium salvatorem mundi. 
1 John 4 15 Quisque confessus fuerit: “ Iesus est Filius Dei ”, Deus in ipso manet, et ipse in Deo. 
1 John 4 16 Et nos, qui credidimus, novimus caritatem, quam habet Deus in nobis. Deus caritas est; et, qui manet in caritate, in Deo manet, et Deus in eo manet.
1 John 4 17 In hoc consummata est caritas nobiscum, ut fiduciam habeamus in die iudicii; quia sicut ille est, et nos sumus in hoc mundo. 
1 John 4 18 Timor non est in caritate, sed perfecta caritas foras mittit timorem, quoniam timor poenam habet; qui autem timet, non est consummatus in caritate.
1 John 4 19 Nos diligimus, quoniam ipse prior dilexit nos. 
1 John 4 20 Si quis dixerit: “ Diligo Deum ”, et fratrem suum oderit, mendax est; qui enim non diligit fratrem suum, quem videt, Deum, quem non videt, non potest diligere. 
1 John 4 21 Et hoc mandatum habemus ab eo, ut, qui diligit Deum, diligat et fratrem suum.
1 John 5 1 Omnis, qui credit quoniam Iesus est Christus, ex Deo natus est; et omnis, qui diligit Deum, qui genuit, diligit et eum, qui natus est ex eo. 
1 John 5 2 In hoc cognoscimus quoniam diligimus natos Dei, cum Deum diligamus et mandata eius faciamus. 
1 John 5 3 Haec est enim caritas Dei, ut mandata eius servemus; et mandata eius gravia non sunt, 
1 John 5 4 quoniam omne, quod natum est ex Deo, vincit mundum; et haec est victoria, quae vicit mundum: fides nostra.
1 John 5 5 Quis est qui vincit mundum, nisi qui credit quoniam Iesus est Filius Dei? 
1 John 5 6 Hic est, qui venit per aquam et sanguinem, Iesus Christus; non in aqua solum sed in aqua et in sanguine. Et Spiritus est, qui testificatur, quoniam Spiritus est veritas. 
1 John 5 7 Quia tres sunt, qui testificantur: 
1 John 5 8 Spiritus et aqua et sanguis; et hi tres in unum sunt. 
1 John 5 9 Si testimonium hominum accipimus, testimonium Dei maius est, quoniam hoc est testimonium Dei, quia testificatus est de Filio suo.
1 John 5 10 Qui credit in Filium Dei, habet testimonium in se. Qui non credit Deo, mendacem facit eum, quoniam non credidit in testimonium, quod testificatus est Deus de Filio suo. 
1 John 5 11 Et hoc est testimonium, quoniam vitam aeternam dedit nobis Deus, et haec vita in Filio eius est. 
1 John 5 12 Qui habet Filium, habet vitam; qui non habet Filium Dei, vitam non habet.
1 John 5 13 Haec scripsi vobis, ut sciatis quoniam vitam habetis aeternam, qui creditis in nomen Filii Dei.
1 John 5 14 Et haec est fiducia, quam habemus ad eum, quia si quid petierimus secundum voluntatem eius, audit nos. 
1 John 5 15 Et si scimus quoniam audit nos, quidquid petierimus, scimus quoniam habemus petitiones, quas postulavimus ab eo.
1 John 5 16 Si quis videt fratrem suum peccare peccatum non ad mortem, petet, et dabit ei Deus vitam, peccantibus non ad mortem. Est peccatum ad mortem; non pro illo dico, ut roget. 
1 John 5 17 Omnis iniustitia peccatum est, et est peccatum non ad mortem.
1 John 5 18 Scimus quoniam omnis, qui natus est ex Deo, non peccat, sed ille, qui genitus est ex Deo, conservat eum, et Malignus non tangit eum. 
1 John 5 19 Scimus quoniam ex Deo sumus, et mundus totus in Maligno positus est. 
1 John 5 20 Et scimus quoniam Filius Dei venit et dedit nobis sensum, ut cognoscamus eum, qui verus est; et sumus in eo, qui verus est, in Filio eius Iesu Christo. Hic est qui verus est, Deus et vita aeterna. 
1 John 5 21 Filioli, custodite vos a simulacris!
2 John 1 1 Presbyter electae dominae et filiis eius, quos ego diligo in veritate, et non ego solus, sed et omnes, qui noverunt veritatem, 
2 John 1 2 propter veritatem, quae permanet in nobis et nobiscum erit in sempiternum. 
2 John 1 3 Erit nobiscum gratia, misericordia, pax a Deo Patre et a Iesu Christo, Filio Patris, in veritate et caritate.
2 John 1 4 Gavisus sum valde, quoniam inveni de filiis tuis ambulantes in veritate, sicut mandatum accepimus a Patre. 
2 John 1 5 Et nunc rogo te, domina, non tamquam mandatum novum scribens tibi, sed quod habuimus ab initio, ut diligamus alterutrum. 
2 John 1 6 Et haec est caritas, ut ambulemus secundum mandata eius; hoc mandatum est, quemadmodum audistis ab initio, ut in eo ambuletis.
2 John 1 7 Quoniam multi seductores prodierunt in mundum, qui non confitentur Iesum Christum venientem in carne; hic est seductor et antichristus. 
2 John 1 8 Videte vosmetipsos, ne perdatis, quae operati estis, sed ut mercedem plenam accipiatis. 
2 John 1 9 Omnis, qui ultra procedit et non manet in doctrina Christi, Deum non habet; qui permanet in doctri na, hic et Patrem et Filium habet. 
2 John 1 10 Si quis venit ad vos et hanc doctrinam non affert, nolite accipere eum in domum nec “ Ave ” ei dixeritis; 
2 John 1 11 qui enim dicit illi: “ Ave ”, communicat operibus illius malignis.
2 John 1 12 Plura habens vobis scribere, nolui per chartam et atramentum; spero enim me futurum apud vos, et os ad os loqui, ut gaudium nostrum plenum sit.
2 John 1 13 Salutant te filii sororis tuae electae.
3 John 1 1 Presbyter Gaio carissimo, quem ego diligo in veritate.
3 John 1 2 Carissime, in omnibus exopto prospere te agere et valere, sicut prospere agit anima tua. 
3 John 1 3 Nam gavisus sum valde, venientibus fratribus et testimonium perhibentibus veritati tuae, quomodo tu in veritate ambules. 
3 John 1 4 Maius horum non habeo gaudium, quam ut audiam filios meos in veritate ambulare.
3 John 1 5 Carissime, fideliter facis, quidquid operaris in fratres et hoc in peregrinos, 
3 John 1 6 qui testimonium reddiderunt caritati tuae in conspectu ecclesiae. Bene facies subveniens illis in via digne Deo; 
3 John 1 7 pro nomine enim profecti sunt, nihil accipientes a gentilibus. 
3 John 1 8 Nos ergo debemus sublevare huiusmodi, ut cooperatores simus veritatis.
3 John 1 9 Scripsi aliquid ecclesiae; sed is qui amat primatum gerere in eis, Diotrephes, non recipit nos. 
3 John 1 10 Propter hoc, si venero, commonebo eius opera, quae facit verbis malignis garriens in nos; et quasi non ei ista sufficiant, nec ipse suscipit fratres et eos, qui cu piunt, prohibet et de ecclesia eicit.
3 John 1 11 Carissime, noli imitari malum, sed quod bonum est. Qui benefacit, ex Deo est; qui malefacit, non vidit Deum.
3 John 1 12 Demetrio testimonium redditur ab omnibus et ab ipsa veritate; sed et nos testimonium perhibemus, et scis quoniam testimonium nostrum verum est.
3 John 1 13 Multa habui scribere tibi, sed nolo per atramentum et calamum scribere tibi; 
3 John 1 14 spero autem protinus te videre, et os ad os loquemur.
3 John 1 15 Pax tibi. Salutant te amici. Saluta amicos nominatim.
Jude 1 1 Iudas Iesu Christi servus, frater autem Iacobi, his qui sunt vocati, in Deo Patre dilecti et Christo Iesu conservati: 
Jude 1 2 misericordia vobis et pax et caritas adimpleatur.
Jude 1 3 Carissimi, omnem sollicitudinem faciens scribendi vobis de communi nostra salute, necesse habui scribere vobis, deprecans certare pro semel tradita sanctis fide. 
Jude 1 4 Subintroierunt enim quidam homines, qui olim praescripti sunt in hoc iudicium, impii, Dei nostri gratiam transferentes in luxuriam, et solum Dominatorem et Dominum nostrum Iesum Christum negantes.
Jude 1 5 Commonere autem vos volo, scientes vos omnia, quoniam Dominus semel populum de terra Aegypti salvans, secundo eos, qui non crediderunt, perdidit; 
Jude 1 6 angelos vero, qui non servaverunt suum principatum, sed dereliquerunt suum domicilium, in iudicium magni diei vinculis aeternis sub caligine reservavit. 
Jude 1 7 Sicut Sodoma et Gomorra et finitimae civitates, simili modo exfornicatae et abeuntes post carnem alteram, factae sunt exemplum, ignis aeterni poenam sustinentes.
Jude 1 8 Similiter vero et hi somniantes carnem quidem maculant, dominationem autem spernunt, glorias autem blasphemant. 
Jude 1 9 Cum Michael archangelus cum Diabolo disputans altercaretur de Moysis corpore, non est ausus iudicium inferre blasphemiae, sed dixit: “ Increpet te Dominus! ”. 
Jude 1 10 Hi autem, quaecumque quidem ignorant, blasphemant; quaecumque autem naturaliter tamquam muta animalia norunt, in his corrumpuntur. 
Jude 1 11 Vae illis, quia via Cain abierunt et errore Balaam mercede effusi sunt et contradictione Core perierunt! 
Jude 1 12 Hi sunt in agapis vestris maculae, convivantes sine timore, semetipsos pascentes; nubes sine aqua, quae a ventis circumferuntur; arbores autumnales infructuosae bis mortuae, eradicatae; 
Jude 1 13 fluctus feri maris despumantes suas confusiones; sidera errantia, quibus procella tenebrarum in aeternum servata est.
Jude 1 14 Prophetavit autem et his septimus ab Adam Henoch dicens: “ Ecce venit Dominus in sanctis milibus suis 
Jude 1 15 facere iudicium contra omnes et arguere omnem animam de omnibus operibus impietatis eorum, quibus impie egerunt, et de omnibus duris, quae locuti sunt contra eum peccatores impii ”. 
Jude 1 16 Hi sunt murmuratores, querelosi, secundum concupiscentias suas ambulantes, et os illorum loquitur superba, mirantes personas quaestus causa.
Jude 1 17 Vos autem, carissimi, memores estote verborum, quae praedicta sunt ab apostolis Domini nostri Iesu Christi, 
Jude 1 18 quoniam dicebant vobis: “ In novissimo tempore venient illusores, secundum suas concupiscentias ambulantes impietatum”. 
Jude 1 19 Hi sunt qui segregant, animales, Spiritum non habentes.
Jude 1 20 Vos autem, carissimi, superaedificantes vosmetipsos sanctissimae vestrae fidei, in Spiritu Sancto orantes, 
Jude 1 21 ipsos vos in dilectione Dei servate, exspectantes misericordiam Domini nostri Iesu Christi in vitam aeternam. 
Jude 1 22 Et his quidem miseremini disputantibus; 
Jude 1 23 illos vero salvate de igne rapientes; aliis autem miseremini in timore, odientes et eam, quae carnalis est, maculatam tunicam.
Jude 1 24 Ei autem, qui potest vos conservare sine peccato et constituere ante conspectum gloriae suae immaculatos in exsultatione, 
Jude 1 25 soli Deo salvatori nostro per Iesum Christum Dominum nostrum gloria, magnificentia, imperium et potestas ante omne saeculum et nunc et in omnia saecula. Amen.
Revelation 1 1 Apocalypsis Iesu Christi, quam dedit illi Deus palam facere ser vis suis, quae oportet fieri cito, et significavit mittens per angelum suum servo suo Ioanni, 
Revelation 1 2 qui testificatus est verbum Dei et testimonium Iesu Christi, quaecumque vidit. 
Revelation 1 3 Beatus, qui legit et qui audiunt verba prophetiae et servant ea, quae in ea scripta sunt; tempus enim prope est.
Revelation 1 4 Ioannes septem ecclesiis, quae sunt in Asia: Gratia vobis et pax ab eo, qui est et qui erat et qui venturus est, et a septem spiritibus, qui in conspectu throni eius sunt, 
Revelation 1 5 et ab Iesu Christo, qui est testis fidelis, primogenitus mortuorum et princeps regum terrae. Ei, qui diligit nos et solvit nos a peccatis nostris in sanguine suo 
Revelation 1 6 et fecit nos regnum, sacerdotes Deo et Patri suo, ipsi gloria et imperium in saecula saeculorum. Amen.
Revelation 1 7 Ecce venit cum nubibus, et videbit eum omnis oculus et qui eum pupugerunt, et plangent se super eum omnes tribus terrae. Etiam, amen.
Revelation 1 8 Ego sum Alpha et Omega, dicit Dominus Deus, qui est et qui erat et qui venturus est, Omnipotens.
Revelation 1 9 Ego Ioannes, frater vester et particeps in tribulatione et regno et patientia in Iesu, fui in insula, quae appellatur Patmos, propter verbum Dei et testimonium Iesu. 
Revelation 1 10 Fui in spiritu in dominica die et audivi post me vocem magnam tamquam tubae 
Revelation 1 11 dicentis: “ Quod vides, scribe in libro et mitte septem ecclesiis: Ephesum et Smyrnam et Pergamum et Thyatiram et Sardis et Philadelphiam et Laodiciam ”. 
Revelation 1 12 Et conversus sum, ut viderem vocem, quae loquebatur mecum; et conversus vidi septem candelabra aurea 
Revelation 1 13 et in medio candelabrorum quasi Filium hominis, vestitum podere et praecinctum ad mamillas zonam auream; 
Revelation 1 14 caput autem eius et capilli erant candidi tamquam lana alba, tamquam nix, et oculi eius velut flamma ignis, 
Revelation 1 15 et pedes eius similes orichalco sicut in camino ardenti, et vox illius tamquam vox aquarum multarum, 
Revelation 1 16 et habebat in dextera manu sua stellas septem, et de ore eius gladius anceps acutus exibat, et facies eius sicut sol lucet in virtute sua.
Revelation 1 17 Et cum vidissem eum, cecidi ad pedes eius tamquam mortuus; et posuit dexteram suam super me dicens: “ Noli timere! Ego sum primus et novissimus, 
Revelation 1 18 et vivens et fui mortuus et ecce sum vivens in saecula saeculorum et habeo claves mortis et inferni. 
Revelation 1 19 Scribe ergo, quae vidisti et quae sunt et quae oportet fieri post haec. 
Revelation 1 20 Mysterium septem stellarum, quas vidisti ad dexteram meam, et septem candelabra aurea: septem stellae, angeli sunt septem ecclesiarum; et candelabra septem, septem ecclesiae sunt.
Revelation 2 1 Angelo ecclesiae, quae est Ephesi, scribe: Haec dicit, qui tenet septem stellas in dextera sua, qui ambulat in medio septem candelabrorum aureorum: 
Revelation 2 2 Scio opera tua et laborem et patientiam tuam, et quia non potes sustinere malos et tentasti eos, qui se dicunt apostolos et non sunt, et invenisti eos mendaces; 
Revelation 2 3 et patientiam habes et sustinuisti propter nomen meum et non defecisti. 
Revelation 2 4 Sed habeo adversus te quod caritatem tuam primam reliquisti. 
Revelation 2 5 Memor esto itaque unde excideris, et age paenitentiam et prima opera fac; sin autem, venio tibi et movebo candelabrum tuum de loco suo, nisi paenitentiam egeris. 
Revelation 2 6 Sed hoc habes, quia odisti facta Nicolaitarum, quae et ego odi.
Revelation 2 7 Qui habet aurem, audiat quid Spiritus dicat ecclesiis. Vincenti dabo ei edere de ligno vitae, quod est in paradiso Dei.
Revelation 2 8 Et angelo ecclesiae, quae est Smyrnae, scribe: Haec dicit Primus et Novissimus, qui fuit mortuus et vixit: 
Revelation 2 9 Scio tribulationem tuam et paupertatem tuam — sed dives es — et blasphemiam ab his, qui se dicunt Iudaeos esse et non sunt, sed sunt synagoga Satanae. 
Revelation 2 10 Nihil horum timeas, quae passurus es. Ecce missurus est Diabolus ex vobis in carcerem, ut tentemini, et habebitis tribulationem diebus decem. Esto fidelis usque ad mortem, et dabo tibi coronam vitae.
Revelation 2 11 Qui habet aurem, audiat quid Spiritus dicat ecclesiis. Qui vicerit, non laedetur a morte secunda.
Revelation 2 12 Et angelo ecclesiae, quae est Pergami, scribe: Haec dicit, qui habet romphaeam ancipitem acutam: 
Revelation 2 13 Scio, ubi habitas, ubi thronus est Satanae, et tenes nomen meum et non negasti fidem meam et in diebus Antipas, testis meus fidelis, qui occisus est apud vos, ubi Satanas habitat. 
Revelation 2 14 Sed habeo adversus te pauca, quia habes illic tenentes doctrinam Balaam, qui docebat Balac mittere scandalum coram filiis Israel, edere idolothyta et fornicari; 
Revelation 2 15 ita habes et tu tenentes doctrinam Nicolaitarum similiter. 
Revelation 2 16 Ergo paenitentiam age; si quo minus, venio tibi cito et pugnabo cum illis in gladio oris mei.
Revelation 2 17 Qui habet aurem, audiat quid Spiritus dicat ecclesiis. Vincenti dabo ei de manna abscondito et dabo illi calculum candidum, et in calculo nomen novum scriptum, quod nemo scit, nisi qui accipit.
Revelation 2 18 Et angelo ecclesiae, quae est Thyatirae, scribe: Haec dicit Filius Dei, qui habet oculos ut flammam ignis, et pedes eius similes orichalco: 
Revelation 2 19 Novi opera tua et caritatem et fidem et ministerium et patientiam tuam et opera tua novissima plura prioribus. 
Revelation 2 20 Sed habeo adversus te, quia permittis mulierem Iezabel, quae se dicit prophetissam, et docet et seducit servos meos fornicari et manducare idolothyta. 
Revelation 2 21 Et dedi illi tempus, ut paenitentiam ageret, et non vult paeniteri a fornicatione sua. 
Revelation 2 22 Ecce mitto eam in lectum et, qui moechantur cum ea, in tribulationem magnam, nisi paenitentiam egerint ab operibus eius. 
Revelation 2 23 Et filios eius interficiam in morte, et scient omnes ecclesiae quia ego sum scrutans renes et corda, et dabo unicuique vestrum secundum opera vestra. 
Revelation 2 24 Vobis autem dico ceteris, qui Thyatirae estis, quicumque non habent doctrinam hanc, qui non cognoverunt altitudines Satanae, quemadmodum dicunt, non mittam super vos aliud pondus; 
Revelation 2 25 tamen id quod habetis, tenete, donec veniam. 
Revelation 2 26 Et, qui vicerit et qui custodierit usque in finem opera mea, dabo illi potestatem super gentes,
Revelation 2 27 et reget illas in virga ferrea, tamquam vasa fictilia confringentur,
Revelation 2 28 sicut et ego accepi a Patre meo, et dabo illi stellam matutinam.
Revelation 2 29 Qui habet aurem, audiat quid Spiritus dicat ecclesiis.
Revelation 3 1 Et angelo ecclesiae, quae est Sardis, scribe: Haec dicit, qui habet septem spiritus Dei et septem stellas: Scio opera tua, quia nomen habes quod vivas, et mortuus es. 
Revelation 3 2 Esto vigilans et confirma cetera, quae moritura erant, non enim invenio opera tua plena coram Deo meo; 
Revelation 3 3 in mente ergo habe qualiter acceperis et audieris, et serva et paenitentiam age. Si ergo non vigilaveris, veniam tamquam fur, et nescies qua hora veniam ad te. 
Revelation 3 4 Sed habes pauca nomina in Sardis, qui non inquinaverunt vestimenta sua et ambulabunt mecum in albis, quia digni sunt. 
Revelation 3 5 Qui vicerit, sic vestietur vestimentis albis, et non delebo nomen eius de libro vitae et confitebor nomen eius coram Patre meo et coram angelis eius.
Revelation 3 6 Qui habet aurem, audiat quid Spiritus dicat ecclesiis.
Revelation 3 7 Et angelo ecclesiae, quae est Philadelphiae, scribe: Haec dicit Sanctus, Verus, qui habet clavem David, qui aperit, et nemo claudet; et claudit, et nemo aperit: 
Revelation 3 8 Scio opera tua — ecce dedi coram te ostium apertum, quod nemo potest claudere — quia modicam habes virtutem, et servasti verbum meum et non negasti nomen meum. 
Revelation 3 9 Ecce dabo de synagoga Satanae, qui dicunt se Iudaeos esse et non sunt, sed mentiuntur; ecce faciam illos, ut veniant et adorent ante pedes tuos et scient quia ego dilexi te. 
Revelation 3 10 Quoniam servasti verbum patientiae meae, et ego te servabo ab hora tentationis, quae ventura est super orbem universum tentare habitantes in terra. 
Revelation 3 11 Venio cito; tene quod habes, ut nemo accipiat coronam tuam. 
Revelation 3 12 Qui vicerit, faciam illum columnam in templo Dei mei, et foras non egredietur amplius; et scribam super eum nomen Dei mei et nomen civitatis Dei mei, novae Ierusalem, quae descendit de caelo a Deo meo, et nomen meum novum.
Revelation 3 13 Qui habet aurem, audiat quid Spiritus dicat ecclesiis.
Revelation 3 14 Et angelo ecclesiae, quae est Laodiciae, scribe: Haec dicit Amen, testis fidelis et verus, principium creaturae Dei: 
Revelation 3 15 Scio opera tua, quia neque frigidus es neque calidus. Utinam frigidus esses aut calidus! 
Revelation 3 16 Sic quia tepidus es et nec calidus nec frigidus, incipiam te evomere ex ore meo. 
Revelation 3 17 Quia dicis: “Dives sum et locupletatus et nullius egeo”, et nescis quia tu es miser et miserabilis et pauper et caecus et nudus, 
Revelation 3 18 suadeo tibi emere a me aurum igne probatum, ut locuples fias et vestimentis albis induaris, et non appareat confusio nuditatis tuae, et collyrium ad inunguendum oculos tuos, ut videas. 
Revelation 3 19 Ego, quos amo, arguo et castigo. Aemulare ergo et paenitentiam age. 
Revelation 3 20 Ecce sto ad ostium et pulso. Si quis audierit vocem meam et aperuerit ianuam, introibo ad illum et cenabo cum illo, et ipse mecum. 
Revelation 3 21 Qui vicerit, dabo ei sedere mecum in throno meo, sicut et ego vici et sedi cum Patre meo in throno eius.
Revelation 3 22 Qui habet aurem, audiat quid Spiritus dicat ecclesiis ”.
Revelation 4 1 Post haec vidi: et ecce ostium apertum in caelo, et vox prima, quam audivi, tamquam tubae loquentis mecum dicens: “ Ascende huc, et ostendam tibi, quae oportet fieri post haec ”. 
Revelation 4 2 Statim fui in spiritu: et ecce thronus positus erat in caelo; et supra thronum sedens; 
Revelation 4 3 et, qui sedebat, similis erat aspectu lapidi iaspidi et sardino; et iris erat in circuitu throni, aspectu similis smaragdo. 
Revelation 4 4 Et in circuitu throni, viginti quattuor thronos, et super thronos viginti quattuor seniores sedentes, circumamictos vestimentis albis, et super capita eorum coronas aureas. 
Revelation 4 5 Et de throno procedunt fulgura et voces et tonitrua; et septem lampades ignis ardentes ante thronum, quae sunt septem spiritus Dei; 
Revelation 4 6 et in conspectu throni tamquam mare vitreum simile crystallo. Et in medio throni et in circuitu throni quattuor animalia, plena oculis ante et retro: 
Revelation 4 7 et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilae volanti. 
Revelation 4 8 Et quattuor animalia singula eorum habebant alas senas, in circuitu et intus plenae sunt oculis; et requiem non habent die et nocte dicentia: “ Sanctus, sanctus, sanctus Dominus, Deus omnipotens, qui erat et qui est et qui venturus est! ”. 
Revelation 4 9 Et cum darent illa animalia gloriam et honorem et gratiarum actionem sedenti super thronum, viventi in saecula saeculorum, 
Revelation 4 10 procidebant viginti quattuor seniores ante sedentem in throno et adorabant viventem in saecula saeculorum et mittebant coronas suas ante thronum dicentes:
Revelation 4 11 “ Dignus es, Domine et Deus noster, accipere gloriam et honorem et virtutem, quia tu creasti omnia, et propter voluntatem tuam erant et creata sunt ”.
Revelation 5 1 Et vidi in dextera sedentis super thronum librum scriptum intus et foris, signatum sigillis septem. 
Revelation 5 2 Et vidi angelum fortem praedicantem voce magna: “ Quis est dignus aperire librum et solvere signacula eius? ”. 
Revelation 5 3 Et nemo poterat in caelo neque in terra neque subtus terram aperire librum neque respicere illum. 
Revelation 5 4 Et ego flebam multum, quoniam nemo dignus inventus est aperire librum nec respicere eum. 
Revelation 5 5 Et unus de senioribus dicit mihi: “ Ne fleveris; ecce vicit leo de tribu Iudae, radix David, aperire librum et septem signacula eius ”.
Revelation 5 6 Et vidi in medio throni et quattuor animalium et in medio seniorum Agnum stantem tamquam occisum, habentem cornua septem et oculos septem, qui sunt septem spiritus Dei missi in omnem terram. 
Revelation 5 7 Et venit et accepit de dextera sedentis in throno. 
Revelation 5 8 Et cum accepisset librum, quattuor animalia et viginti quattuor seniores ceciderunt coram Agno, habentes singuli citharas et phialas aureas plenas incensorum, quae sunt orationes sanctorum. 
Revelation 5 9 Et cantant novum canticum dicentes: “ Dignus es accipere librum et aperire signacula eius, quoniam occisus es et redemisti Deo in sanguine tuo ex omni tribu et lingua et populo et natione;
Revelation 5 10 et fecisti eos Deo nostro regnum et sacerdotes, et regnabunt super terram ”.
Revelation 5 11 Et vidi et audivi vocem angelorum multorum in circuitu throni et animalium et seniorum, et erat numerus eorum myriades myriadum et milia milium, 
Revelation 5 12 dicentium voce magna: “ Dignus est Agnus, qui occisus est, accipere virtutem et divitias et sapientiam et fortitudinem et honorem et gloriam et benedictionem ”.
Revelation 5 13 Et omnem creaturam, quae in caelo est et super terram et sub terra et super mare et quae in eis omnia, audivi dicentes: “Sedenti super thronum et Agno benedictio et honor et gloria et potestas in saecula saeculorum ”.
Revelation 5 14 Et quattuor animalia dicebant: “ Amen ”; et seniores ceciderunt et adoraverunt.
Revelation 6 1 Et vidi, cum aperuisset Agnus unum de septem sigillis, et audi vi unum de quattuor animalibus dicens tamquam voce tonitrui: “ Veni ”. 
Revelation 6 2 Et vidi: et ecce equus albus; et, qui sedebat super illum, habebat arcum, et data est ei corona, et exivit vincens et ut vinceret.
Revelation 6 3 Et cum aperuisset sigillum secundum, audivi secundum animal dicens: “ Veni ”. 
Revelation 6 4 Et exivit alius equus rufus; et, qui sedebat super illum, datum est ei, ut sumeret pacem de terra, et ut invicem se interficiant; et datus est illi gladius magnus.
Revelation 6 5 Et cum aperuisset sigillum tertium, audivi tertium animal dicens: “ Veni ”. Et vidi: et ecce equus niger; et, qui sedebat super eum, habebat stateram in manu sua. 
Revelation 6 6 Et audivi tamquam vocem in medio quattuor animalium dicentem: “ Bilibris tritici denario, et tres bilibres hordei denario; et oleum et vinum ne laeseris ”.
Revelation 6 7 Et cum aperuisset sigillum quartum, audivi vocem quarti animalis dicentis: “ Veni ”. 
Revelation 6 8 Et vidi: et ecce equus pallidus; et, qui sedebat desuper, nomen illi Mors, et Infernus sequebatur eum; et data est illis potestas super quartam partem terrae interficere gladio et fame et morte et a bestiis terrae.
Revelation 6 9 Et cum aperuisset quintum sigillum, vidi subtus altare animas interfectorum propter verbum Dei et propter testimonium, quod habebant. 
Revelation 6 10 Et clamaverunt voce magna dicentes: “ Usquequo, Domine, sanctus et verus, non iudicas et vindicas sanguinem nostrum de his, qui habitant in terra? ”.
Revelation 6 11 Et datae sunt illis singulae stolae albae; et dictum est illis, ut requiescant tempus adhuc modicum, donec impleantur et conservi eorum et fratres eorum, qui interficiendi sunt sicut et illi.
Revelation 6 12 Et vidi, cum aperuisset sigillum sextum, et terraemotus factus est magnus, et sol factus est niger tamquam saccus cilicinus, et luna tota facta est sicut sanguis, 
Revelation 6 13 et stellae caeli ceciderunt in terram, sicut ficus mittit grossos suos, cum vento magno movetur, 
Revelation 6 14 et caelum recessit sicut liber involutus, et omnis mons et insula de locis suis motae sunt. 
Revelation 6 15 Et reges terrae et magnates et tribuni et divites et fortes et omnis servus et liber absconderunt se in speluncis et in petris montium; 
Revelation 6 16 et dicunt montibus et petris: “ Cadite super nos et abscondite nos a facie sedentis super thronum et ab ira Agni, 
Revelation 6 17 quoniam venit dies magnus irae ipsorum, et quis poterit stare? ”.
Revelation 7 1 Post haec vidi quattuor angelos stantes super quattuor angulos terrae tenentes quattuor ventos terrae, ne flaret ventus super terram neque super mare neque in ullam arborem. 
Revelation 7 2 Et vidi alterum angelum ascendentem ab ortu solis, habentem sigillum Dei vivi; et clamavit voce magna quattuor angelis, quibus datum est nocere terrae et mari, 
Revelation 7 3 dicens: “ Nolite nocere terrae neque mari neque arboribus, quoadusque signemus servos Dei nostri in frontibus eorum ”. 
Revelation 7 4 Et audivi numerum signatorum, centum quadraginta quattuor milia signati ex omni tribu filiorum Israel: 
Revelation 7 5 ex tribu Iudae duodecim milia signati, ex tribu Ruben duodecim milia, ex tribu Gad duodecim milia, 
Revelation 7 6 ex tribu Aser duodecim milia, ex tribu Nephthali duodecim milia, ex tribu Manasse duodecim milia, 
Revelation 7 7 ex tribu Simeon duodecim milia, ex tribu Levi duodecim milia, ex tribu Issachar duodecim milia, 
Revelation 7 8 ex tribu Zabulon duodecim milia, ex tribu Ioseph duodecim milia, ex tribu Beniamin duodecim milia signati.
Revelation 7 9 Post haec vidi: et ecce turba magna, quam dinumerare nemo poterat, ex omnibus gentibus et tribubus et populis et linguis stantes ante thronum et in conspectu Agni, amicti stolis albis, et palmae in manibus eorum; 
Revelation 7 10 et clamant voce magna dicentes: “ Salus Deo nostro, qui sedet super thronum, et Agno ”.
Revelation 7 11 Et omnes angeli stabant in circuitu throni et seniorum et quattuor animalium, et ceciderunt in conspectu throni in facies suas et adoraverunt Deum 
Revelation 7 12 dicentes: “ Amen! Benedictio et gloria et sapientia et gratiarum actio et honor et virtus et fortitudo Deo nostro in saecula saeculorum. Amen ”.
Revelation 7 13 Et respondit unus de senioribus dicens mihi: “ Hi, qui amicti sunt stolis albis, qui sunt et unde venerunt? ”. 
Revelation 7 14 Et dixi illi: “ Domine mi, tu scis ”. Et dixit mihi: “ Hi sunt qui veniunt de tribulatione magna et laverunt stolas suas et dealbaverunt eas in sanguine Agni. 
Revelation 7 15 Ideo sunt ante thronum Dei et serviunt ei die ac nocte in templo eius; et, qui sedet in throno, habitabit super illos. 
Revelation 7 16 Non esurient amplius neque sitient amplius, neque cadet super illos sol neque ullus aestus, 
Revelation 7 17 quoniam Agnus, qui in medio throni est, pascet illos et deducet eos ad vitae fontes aquarum, et absterget Deus omnem lacrimam ex oculis eorum ”.
Revelation 8 1 Et cum aperuisset sigillum septimum, factum est silentium in caelo quasi media hora. 
Revelation 8 2 Et vidi septem angelos, qui stant in conspectu Dei, et datae sunt illis septem tubae. 
Revelation 8 3 Et alius angelus venit et stetit ante altare habens turibulum aureum, et data sunt illi incensa multa, ut daret orationibus sanctorum omnium super altare aureum, quod est ante thronum. 
Revelation 8 4 Et ascendit fumus incensorum de orationibus sanctorum de manu angeli coram Deo. 
Revelation 8 5 Et accepit angelus turibulum et implevit illud de igne altaris et misit in terram; et facta sunt tonitrua et voces et fulgura et terraemotus.
Revelation 8 6 Et septem angeli, qui habebant septem tubas, paraverunt se, ut tuba canerent.
Revelation 8 7 Et primus tuba cecinit. Et facta est grando et ignis mixta in sanguine, et missum est in terram: et tertia pars terrae combusta est, et tertia pars arborum combusta est, et omne fenum viride combustum est.
Revelation 8 8 Et secundus angelus tuba cecinit. Et tamquam mons magnus igne ardens missus est in mare: et facta est tertia pars maris sanguis, 
Revelation 8 9 et mortua est tertia pars creaturarum, quae in mari sunt, quae habent animas, et tertia pars navium interiit.
Revelation 8 10 Et tertius angelus tuba cecinit. Et cecidit de caelo stella magna ardens tamquam facula et cecidit super tertiam partem fluminum et super fontes aquarum. 
Revelation 8 11 Et nomen stellae dicitur Absinthius. Et facta est tertia pars aquarum in absinthium, et multi hominum mortui sunt de aquis, quia amarae factae sunt.
Revelation 8 12 Et quartus angelus tuba cecinit. Et percussa est tertia pars solis et tertia pars lunae et tertia pars stellarum, ut obscuraretur tertia pars eorum, et diei non luceret pars tertia, et nox similiter.
Revelation 8 13 Et vidi et audivi unam aquilam volantem per medium caelum dicentem voce magna: “ Vae, vae, vae habitantibus in terra de ceteris vocibus tubae trium angelorum, qui tuba canituri sunt!”.
Revelation 9 1 Et quintus angelus tuba cecinit. Et vidi stellam de caelo cecidis se in terram, et data est illi clavis putei abyssi. 
Revelation 9 2 Et aperuit puteum abyssi, et ascendit fumus ex puteo sicut fumus fornacis magnae; et obscuratus est sol et aer de fumo putei. 
Revelation 9 3 Et de fumo exierunt locustae in terram, et data est illis potestas, sicut habent potestatem scorpiones terrae. 
Revelation 9 4 Et dictum est illis, ne laederent fenum terrae neque omne viride neque omnem arborem, nisi tantum homines, qui non habent signum Dei in frontibus. 
Revelation 9 5 Et datum est illis, ne occiderent eos, sed ut cruciarentur mensibus quinque; et cruciatus eorum ut cruciatus scorpii, cum percutit hominem. 
Revelation 9 6 Et in diebus illis quaerent homines mortem et non invenient eam; et desiderabunt mori, et fugit mors ab ipsis.
Revelation 9 7 Et similitudines locustarum similes equis paratis in proelium, et super capita earum tamquam coronae similes auro, et facies earum sicut facies hominum; 
Revelation 9 8 et habebant capillos sicut capillos mulierum, et dentes earum sicut leonum erant, 
Revelation 9 9 et habebant loricas sicut loricas ferreas, et vox alarum earum sicut vox curruum equorum multorum currentium in bellum. 
Revelation 9 10 Et habent caudas similes scorpionibus et aculeos, et in caudis earum potestas earum nocere hominibus mensibus quinque. 
Revelation 9 11 Habent super se regem angelum abyssi, cui nomen Hebraice Abaddon et Graece nomen habet Apollyon.
Revelation 9 12 Vae unum abiit. Ecce veniunt adhuc duo vae post haec.
Revelation 9 13 Et sextus angelus tuba cecinit. Et audivi vocem unam ex cornibus altaris aurei, quod est ante Deum, 
Revelation 9 14 dicentem sexto angelo, qui habebat tubam: “ Solve quattuor angelos, qui alligati sunt super flumen magnum Euphraten ”. 
Revelation 9 15 Et soluti sunt quattuor angeli, qui parati erant in horam et diem et mensem et annum, ut occiderent tertiam partem hominum. 
Revelation 9 16 Et numerus equestris exercitus vicies milies dena milia; audivi numerum eorum. 
Revelation 9 17 Et ita vidi equos in visione et, qui sedebant super eos, habentes loricas igneas et hyacinthinas et sulphureas; et capita equorum erant tamquam capita leonum, et de ore ipsorum procedit ignis et fumus et sulphur. 
Revelation 9 18 Ab his tribus plagis occisa est tertia pars hominum, de igne et fumo et sulphure, quod procedebat ex ore ipsorum. 
Revelation 9 19 Potestas enim equorum in ore eorum est et in caudis eorum; nam caudae illorum similes serpentibus habentes capita, et in his nocent.
Revelation 9 20 Et ceteri homines, qui non sunt occisi in his plagis neque paenitentiam egerunt de operibus manuum suarum, ut non adorarent daemonia et simulacra aurea et argentea et aerea et lapidea et lignea, quae neque videre possunt neque audire neque ambulare, 
Revelation 9 21 et non egerunt paenitentiam ab homicidiis suis neque a veneficiis suis neque a fornicatione sua neque a furtis suis.
Revelation 10 1 Et vidi alium angelum for tem descendentem de caelo amictum nube, et iris super caput, et facies eius erat ut sol, et pedes eius tamquam columnae ignis; 
Revelation 10 2 et habebat in manu sua libellum apertum. Et posuit pedem suum dexterum supra mare, sinistrum autem super terram, 
Revelation 10 3 et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas. 
Revelation 10 4 Et cum locuta fuissent septem tonitrua, scripturus eram; et audivi vocem de caelo dicentem: “ Signa, quae locuta sunt septem tonitrua, et noli ea scribere ”.
Revelation 10 5 Et angelus, quem vidi stantem supra mare et supra terram, levavit manum suam dexteram ad caelum 
Revelation 10 6 et iuravit per Viventem in saecula saeculorum, qui creavit caelum et ea, quae in illo sunt, et terram et ea, quae in ea sunt, et mare et ea, quae in eo sunt: “ Tempus amplius non erit, 
Revelation 10 7 sed in diebus vocis septimi angeli, cum coeperit tuba canere, et consummatum est mysterium Dei, sicut evangelizavit servis suis prophetis ”.
Revelation 10 8 Et vox, quam audivi de caelo, iterum loquentem mecum et dicentem: “ Vade, accipe librum apertum de manu angeli stantis supra mare et supra terram ”. 
Revelation 10 9 Et abii ad angelum dicens ei, ut daret mihi libellum. Et dicit mihi: “ Accipe et devora illum; et faciet amaricare ventrem tuum, sed in ore tuo erit dulcis tamquam mel ”. 
Revelation 10 10 Et accepi libellum de manu angeli et devoravi eum, et erat in ore meo tamquam mel dulcis; et cum devorassem eum, amaricatus est venter meus. 
Revelation 10 11 Et dicunt mihi: “ Oportet te iterum prophetare super populis et gentibus et linguis et regibus multis ”.
Revelation 11 1 Et datus est mihi calamus similis virgae dicens: “ Surge et metire templum Dei et altare et adorantes in eo. 
Revelation 11 2 Atrium autem, quod est foris templum, eice foras et ne metiaris illud, quoniam datum est gentibus, et civitatem sanctam calcabunt mensibus quadraginta duobus. 
Revelation 11 3 Et dabo duobus testibus meis, et prophetabunt diebus mille ducentis sexaginta amicti saccis ”. 
Revelation 11 4 Hi sunt duae olivae et duo candelabra in conspectu Domini terrae stantes. 
Revelation 11 5 Et si quis eis vult nocere, ignis exit de ore illorum et devorat inimicos eorum; et si quis voluerit eos laedere, sic oportet eum occidi. 
Revelation 11 6 Hi habent potestatem claudendi caelum, ne pluat pluvia diebus prophetiae ipsorum; et potestatem habent super aquas convertendi eas in sanguinem et percutere terram omni plaga, quotienscumque voluerint. 
Revelation 11 7 Et cum finierint testimonium suum, bestia, quae ascendit de abysso, faciet adversus illos bellum et vincet eos et occidet illos. 
Revelation 11 8 Et corpus eorum in platea civitatis magnae, quae vocatur spiritaliter Sodoma et Aegyptus, ubi et Dominus eorum crucifixus est; 
Revelation 11 9 et vident de populis et tribubus et linguis et gentibus corpus eorum per tres dies et dimidium, et corpora eorum non sinunt poni in monumento. 
Revelation 11 10 Et inhabitantes terram gaudent super illis et iucundantur et munera mittent invicem, quoniam hi duo prophetae cruciaverunt eos, qui inhabitant super terram.
Revelation 11 11 Et post dies tres et dimidium spiritus vitae a Deo intravit in eos, et steterunt super pedes suos; et timor magnus cecidit super eos, qui videbant eos. 
Revelation 11 12 Et audierunt vocem magnam de caelo dicentem illis: “ Ascendite huc ”; et ascenderunt in caelum in nube, et viderunt illos inimici eorum. 
Revelation 11 13 Et in illa hora factus est terraemotus magnus, et decima pars civitatis cecidit, et occisi sunt in terraemotu nomina hominum septem milia, et reliqui in timorem sunt missi et dederunt gloriam Deo caeli.
Revelation 11 14 Vae secundum abiit; ecce vae tertium venit cito.
Revelation 11 15 Et septimus angelus tuba cecinit, et factae sunt voces magnae in caelo dicentes: “ Factum est regnum huius mundi Domini nostri et Christi eius, et regnabit in saecula saeculorum ”.
Revelation 11 16 Et viginti quattuor seniores, qui in conspectu Dei sedent in thronis suis, ceciderunt super facies suas et adoraverunt Deum 
Revelation 11 17 dicentes: “ Gratias agimus tibi, Domine, Deus omnipotens, qui es et qui eras, quia accepisti virtutem tuam magnam et regnasti.
Revelation 11 18 Et iratae sunt gentes, et advenit ira tua, et tempus mortuorum iudicari et reddere mercedem servis tuis prophetis et sanctis et timentibus nomen tuum, pusillis et magnis, et exterminare eos, qui exterminant terram ”.
Revelation 11 19 Et apertum est templum Dei in caelo, et visa est arca testamenti eius in templo eius; et facta sunt fulgura et voces et terraemotus et grando magna.
Revelation 12 1 Et signum magnum appa ruit in caelo: mulier amicta sole, et luna sub pedibus eius, et super caput eius corona stellarum duodecim; 
Revelation 12 2 et in utero habens, et clamat parturiens et cruciatur, ut pariat. 
Revelation 12 3 Et visum est aliud signum in caelo: et ecce draco rufus magnus, habens capita septem et cornua decem, et super capita sua septem diademata; 
Revelation 12 4 et cauda eius trahit tertiam partem stellarum caeli et misit eas in terram. Et draco stetit ante mulierem, quae erat paritura, ut, cum peperisset, filium eius devoraret. 
Revelation 12 5 Et peperit filium, masculum, qui recturus est omnes gentes in virga ferrea; et raptus est filius eius ad Deum et ad thronum eius. 
Revelation 12 6 Et mulier fugit in desertum, ubi habet locum paratum a Deo, ut ibi pascant illam diebus mille ducentis sexaginta.
Revelation 12 7 Et factum est proelium in caelo, Michael et angeli eius, ut proeliarentur cum dracone. Et draco pugnavit et angeli eius, 
Revelation 12 8 et non valuit, neque locus inventus est eorum amplius in caelo. 
Revelation 12 9 Et proiectus est draco ille magnus, serpens antiquus, qui vocatur Diabolus et Satanas, qui seducit universum orbem; proiectus est in terram, et angeli eius cum illo proiecti sunt. 
Revelation 12 10 Et audivi vocem magnam in caelo dicentem: “ Nunc facta est salus et virtus et regnum Dei nostri et potestas Christi eius, quia proiectus est accusator fratrum nostrorum, qui accusabat illos ante conspectum Dei nostri die ac nocte.
Revelation 12 11 Et ipsi vicerunt illum propter sanguinem Agni et propter verbum testimonii sui; et non dilexerunt animam suam usque ad mortem.
Revelation 12 12 Propterea laetamini, caeli et qui habitatis in eis. Vae terrae et mari, quia descendit Diabolus ad vos habens iram magnam, sciens quod modicum tempus habet! ”.
Revelation 12 13 Et postquam vidit draco quod proiectus est in terram, persecutus est mulierem, quae peperit masculum. 
Revelation 12 14 Et datae sunt mulieri duae alae aquilae magnae, ut volaret in desertum in locum suum, ubi alitur per tempus et tempora et dimidium temporis a facie serpentis. 
Revelation 12 15 Et misit serpens ex ore suo post mulierem aquam tamquam flumen, ut eam faceret trahi a flumine. 
Revelation 12 16 Et adiuvit terra mulierem, et aperuit terra os suum et absorbuit flumen, quod misit draco de ore suo.
Revelation 12 17 Et iratus est draco in mulierem et abiit facere proelium cum reliquis de semine eius, qui custodiunt mandata Dei et habent testimonium Iesu.
Revelation 12 18 Et stetit super arenam maris.
Revelation 13 1 Et vidi de mari bestiam ascendentem, habentem cor nua decem et capita septem, et super cornua eius decem diademata, et super capita eius nomina blasphemiae. 
Revelation 13 2 Et bestia, quam vidi, similis erat pardo, et pedes eius sicut ursi, et os eius sicut os leonis. Et dedit illi draco virtutem suam et thronum suum et potestatem magnam. 
Revelation 13 3 Et unum de capitibus suis quasi occisum in mortem, et plaga mortis eius curata est. Et admirata est universa terra post bestiam, 
Revelation 13 4 et adoraverunt draconem, quia dedit potestatem bestiae, et adoraverunt bestiam dicentes: “ Quis similis bestiae, et quis potest pugnare cum ea? ”.
Revelation 13 5 Et datum est ei os loquens magna et blasphemias, et data est illi potestas facere menses quadraginta duos. 
Revelation 13 6 Et aperuit os suum in blasphemias ad Deum, blasphemare nomen eius et tabernaculum eius, eos, qui in caelo habitant. 
Revelation 13 7 Et datum est illi bellum facere cum sanctis et vincere illos, et data est ei potestas super omnem tribum et populum et linguam et gentem. 
Revelation 13 8 Et adorabunt eum omnes, qui inhabitant terram, cuiuscumque non est scriptum nomen in libro vitae Agni, qui occisus est, ab origine mundi. 
Revelation 13 9 Si quis habet aurem, audiat:
Revelation 13 10 Si quis in captivitatem, in captivitatem vadit; si quis in gladio debet occidi, oportet eum in gladio occidi. Hic est patientia et fides sanctorum.
Revelation 13 11 Et vidi aliam bestiam ascendentem de terra, et habebat cornua duo similia agni, et loquebatur sicut draco. 
Revelation 13 12 Et potestatem prioris bestiae omnem facit in conspectu eius. Et facit terram et inhabitantes in ea adorare bestiam primam, cuius curata est plaga mortis. 
Revelation 13 13 Et facit signa magna, ut etiam ignem faciat de caelo descendere in terram in conspectu hominum. 
Revelation 13 14 Et seducit habitantes terram propter signa, quae data sunt illi facere in conspectu bestiae, dicens habitantibus in terra, ut faciant imaginem bestiae, quae habet plagam gladii et vixit. 
Revelation 13 15 Et datum est illi, ut daret spiritum imagini bestiae, ut et loquatur imago bestiae; et faciat, ut quicumque non adoraverint imaginem bestiae, occidantur. 
Revelation 13 16 Et facit omnes pusillos et magnos et divites et pauperes et liberos et servos accipere characterem in dextera manu sua aut in frontibus suis, 
Revelation 13 17 et ne quis possit emere aut vendere, nisi qui habet characterem, nomen bestiae aut numerum nominis eius. 
Revelation 13 18 Hic sapientia est: qui habet intellectum, computet numerum bestiae; numerus enim hominis est: et numerus eius est sescenti sexaginta sex.
Revelation 14 1 Et vidi: et ecce Agnus stans supra montem Sion, et cum illo centum quadraginta quattuor milia, habentes nomen eius et nomen Patris eius scriptum in frontibus suis. 
Revelation 14 2 Et audivi vocem de caelo tamquam vocem aquarum multarum et tamquam vocem tonitrui magni; et vox, quam audivi, sicut citharoedorum citharizantium in citharis suis. 
Revelation 14 3 Et cantant quasi canticum novum ante thronum et ante quattuor animalia et seniores. Et nemo poterat discere canticum, nisi illa centum quadraginta quattuor milia, qui empti sunt de terra. 
Revelation 14 4 Hi sunt qui cum mulieribus non sunt coinquinati, virgines enim sunt. Hi qui sequuntur Agnum, quocumque abierit. Hi empti sunt ex hominibus primitiae Deo et Agno; 
Revelation 14 5 et in ore ipsorum non est inventum mendacium: sine macula sunt.
Revelation 14 6 Et vidi alterum angelum volantem per medium caelum, habentem evangelium aeternum, ut evangelizaret super sedentes in terra et super omnem gentem et tribum et linguam et populum; 
Revelation 14 7 dicens magna voce: “ Timete Deum et date illi gloriam, quia venit hora iudicii eius; et adorate eum, qui fecit caelum et terram et mare et fontes aquarum ”.
Revelation 14 8 Et alius angelus secutus est dicens: “ Cecidit, cecidit Babylon illa magna, quae a vino irae fornicationis suae potionavit omnes gentes! ”.
Revelation 14 9 Et alius angelus tertius secutus est illos dicens voce magna: “ Si quis adoraverit bestiam et imaginem eius et acceperit characterem in fronte sua aut in manu sua, 
Revelation 14 10 et hic bibet de vino irae Dei, quod mixtum est mero in calice irae ipsius, et cruciabitur igne et sulphure in conspectu angelorum sanctorum et ante conspectum Agni. 
Revelation 14 11 Et fumus tormentorum eorum in saecula saeculorum ascendit, nec habent requiem die ac nocte, qui adoraverunt bestiam et imaginem eius, et si quis acceperit characterem nominis eius ”.
Revelation 14 12 Hic patientia sanctorum est, qui custodiunt mandata Dei et fidem Iesu. 
Revelation 14 13 Et audivi vocem de caelo dicentem: “ Scribe: Beati mortui, qui in Domino moriuntur amodo. Etiam, dicit Spiritus, ut requiescant a laboribus suis; opera enim illorum sequuntur illos ”. 
Revelation 14 14 Et vidi: et ecce nubem candidam, et supra nubem sedentem quasi Filium hominis, habentem super caput suum coronam auream et in manu sua falcem acutam. 
Revelation 14 15 Et alter angelus exivit de templo clamans voce magna ad sedentem super nubem: “ Mitte falcem tuam et mete, quia venit hora, ut metatur, quoniam aruit messis terrae ”. 
Revelation 14 16 Et misit, qui sedebat supra nubem, falcem suam in terram, et messa est terra.
Revelation 14 17 Et alius angelus exivit de templo, quod est in caelo, habens et ipse falcem acutam. 
Revelation 14 18 Et alius angelus de altari, habens potestatem supra ignem, et clamavit voce magna ad eum, qui habebat falcem acutam, dicens: “ Mitte falcem tuam acutam et vindemia botros vineae terrae, quoniam maturae sunt uvae eius ”. 
Revelation 14 19 Et misit angelus falcem suam in terram et vindemiavit vineam terrae et misit in lacum irae Dei magnum. 
Revelation 14 20 Et calcatus est lacus extra civitatem, et exivit sanguis de lacu usque ad frenos equorum per stadia mille sescenta.
Revelation 15 1 Et vidi aliud signum in caelo magnum et mirabile: angelos septem habentes plagas septem novissimas, quoniam in illis consummata est ira Dei.
Revelation 15 2 Et vidi tamquam mare vitreum mixtum igne; et eos, qui vicerunt bestiam et imaginem illius et numerum nominis eius, stantes supra mare vitreum, habentes citharas Dei. 
Revelation 15 3 Et cantant canticum Moysis servi Dei et canticum Agni dicentes: “ Magna et mirabilia opera tua, Domine, Deus omnipotens; iustae et verae viae tuae, Rex gentium!
Revelation 15 4 Quis non timebit, Domine, et glorificabit nomen tuum? Quia solus Sanctus, quoniam omnes gentes venient et adorabunt in conspectu tuo, quoniam iudicia tua manifestata sunt ”.
Revelation 15 5 Et post haec vidi: et apertum est templum tabernaculi testimonii in caelo, 
Revelation 15 6 et exierunt septem angeli habentes septem plagas de templo, vestiti lino mundo candido et praecincti circa pectora zonis aureis. 
Revelation 15 7 Et unum ex quattuor animalibus dedit septem angelis septem phialas aureas plenas iracundiae Dei viventis in saecula saeculorum. 
Revelation 15 8 Et impletum est templum fumo de gloria Dei et de virtute eius; et nemo poterat introire in templum, donec consummarentur septem plagae septem angelorum.
Revelation 16 1 Et audivi vocem magnam de templo dicentem septem an gelis: “ Ite et effundite septem phialas irae Dei in terram ”.
Revelation 16 2 Et abiit primus et effudit phialam suam in terram; et factum est vulnus saevum ac pessimum in homines, qui habebant characterem bestiae, et eos, qui adorabant imaginem eius.
Revelation 16 3 Et secundus effudit phialam suam in mare; et factus est sanguis tamquam mortui, et omnis anima vivens mortua est, quae est in mari.
Revelation 16 4 Et tertius effudit phialam suam in flumina et in fontes aquarum; et factus est sanguis. 
Revelation 16 5 Et audivi angelum aquarum dicentem: “ Iustus es, qui es et qui eras, Sanctus, quia haec iudicasti; 
Revelation 16 6 quia sanguinem sanctorum et prophetarum fuderunt, et sanguinem eis dedisti bibere: digni sunt! ”. 
Revelation 16 7 Et audivi altare dicens: “ Etiam, Domine, Deus omnipotens, vera et iusta iudicia tua! ”.
Revelation 16 8 Et quartus effudit phialam suam in solem; et datum est illi aestu afficere homines in igne. 
Revelation 16 9 Et aestuaverunt homines aestu magno; et blasphemaverunt nomen Dei habentis potestatem super has plagas et non egerunt paenitentiam, ut darent illi gloriam.
Revelation 16 10 Et quintus effudit phialam suam super thronum bestiae; et factum est regnum eius tenebrosum, et commanducaverunt linguas suas prae dolore 
Revelation 16 11 et blasphemaverunt Deum caeli prae doloribus suis et vulneribus suis et non egerunt paenitentiam ex operibus suis.
Revelation 16 12 Et sextus effudit phialam suam super flumen illud magnum Euphraten; et exsiccata est aqua eius, ut praepararetur via regibus, qui sunt ab ortu solis. 
Revelation 16 13 Et vidi de ore draconis et de ore bestiae et de ore pseudoprophetae spiritus tres immundos velut ranas; 
Revelation 16 14 sunt enim spiritus daemoniorum facientes signa, qui procedunt ad reges universi orbis congregare illos in proelium diei magni Dei omnipotentis.
Revelation 16 15 Ecce venio sicut fur. Beatus, qui vigilat et custodit vestimenta sua, ne nudus ambulet, et videant turpitudinem eius.
Revelation 16 16 Et congregavit illos in locum, qui vocatur Hebraice Harmagedon.
Revelation 16 17 Et septimus effudit phialam suam in aerem; et exivit vox magna de templo a throno dicens: “ Factum est! ”. 
Revelation 16 18 Et facta sunt fulgura et voces et tonitrua, et terraemotus factus est magnus, qualis numquam fuit, ex quo homo fuit super terram, talis terraemotus sic magnus. 
Revelation 16 19 Et facta est civitas magna in tres partes, et civitates gentium ceciderunt. Et Babylon magna venit in memoriam ante Deum dare ei calicem vini indignationis irae eius. 
Revelation 16 20 Et omnis insula fugit, et montes non sunt inventi. 
Revelation 16 21 Et grando magna sicut talentum descendit de caelo in homines; et blasphemaverunt homines Deum propter plagam grandinis, quoniam magna est plaga eius nimis.
Revelation 17 1 Et venit unus de septem angelis, qui habebant septem phialas, et locutus est mecum dicens: “ Veni, ostendam tibi damnationem meretricis magnae, quae sedet super aquas multas, 
Revelation 17 2 cum qua fornicati sunt reges terrae, et inebriati sunt, qui inhabitant terram, de vino prostitutionis eius ”. 
Revelation 17 3 Et abstulit me in desertum in spiritu. Et vidi mulierem sedentem super bestiam coccineam, plenam nominibus blasphemiae, habentem capita septem et cornua decem. 
Revelation 17 4 Et mulier erat circumdata purpura et coccino, et inaurata auro et lapide pretioso et margaritis, habens poculum aureum in manu sua plenum abominationibus et immunditiis fornicationis eius; 
Revelation 17 5 et in fronte eius nomen scriptum, mysterium: “ Babylon magna, mater fornicationum et abominationum terrae ”.
Revelation 17 6 Et vidi mulierem ebriam de sanguine sanctorum et de sanguine martyrum Iesu. Et miratus sum, cum vidissem illam, admiratione magna. 
Revelation 17 7 Et dixit mihi angelus. “ Quare miraris? Ego tibi dicam mysterium mulieris et bestiae, quae portat eam, quae habet capita septem et decem cornua: 
Revelation 17 8 bestia, quam vidisti, fuit et non est, et ascensura est de abysso et in interitum ibit. Et mirabuntur inhabitantes terram, quorum non sunt scripta nomina in libro vitae a constitutione mundi, videntes bestiam, quia erat et non est et aderit. 
Revelation 17 9 Hic est sensus, qui habet sapientiam. Septem capita, septem montes sunt, super quos mulier sedet. Et reges septem sunt: 
Revelation 17 10 quinque ceciderunt, unus est, alius nondum venit; et, cum venerit, oportet illum breve tempus manere. 
Revelation 17 11 Et bestia, quae erat et non est, et is octavus est et de septem est et in interitum vadit. 
Revelation 17 12 Et decem cornua, quae vidisti, decem reges sunt, qui regnum nondum acceperunt, sed potestatem tamquam reges una hora accipiunt cum bestia. 
Revelation 17 13 Hi unum consilium habent et virtutem et potestatem suam bestiae tradunt. 
Revelation 17 14 Hi cum Agno pugnabunt; et Agnus vincet illos, quoniam Dominus dominorum est et Rex regum, et qui cum illo sunt vocati et electi et fideles ”.
Revelation 17 15 Et dicit mihi: “ Aquae, quas vidisti, ubi meretrix sedet, populi et turbae sunt et gentes et linguae. 
Revelation 17 16 Et decem cornua, quae vidisti, et bestia, hi odient fornicariam et desolatam facient illam et nudam, et carnes eius manducabunt et ipsam igne concremabunt; 
Revelation 17 17 Deus enim dedit in corda eorum, ut faciant, quod illi placitum est, et faciant unum consilium et dent regnum suum bestiae, donec consummentur verba Dei. 
Revelation 17 18 Et mulier, quam vidisti, est civitas magna, quae habet regnum super reges terrae ”.
Revelation 18 1 Post haec vidi alium ange lum descendentem de caelo, habentem potestatem magnam; et terra illuminata est a claritate eius. 
Revelation 18 2 Et clamavit in forti voce dicens: “ Cecidit, cecidit Babylon magna et facta est habitatio daemoniorum et custodia omnis spiritus immundi et custodia omnis bestiae immundae et odibilis; 
Revelation 18 3 quia de vino irae fornicationis eius biberunt omnes gentes, et reges terrae cum illa fornicati sunt, et mercatores terrae de virtute deliciarum eius divites facti sunt! ”.
Revelation 18 4 Et audivi aliam vocem de caelo dicentem: “ Exite de illa, populus meus, ut ne comparticipes sitis peccatorum eius et de plagis eius non accipiatis, 
Revelation 18 5 quoniam pervenerunt peccata eius usque ad caelum, et recordatus est Deus iniquitatum eius. 
Revelation 18 6 Reddite illi, sicut et ipsa reddidit, et duplicate duplicia secundum opera eius; in poculo, quo miscuit, miscete illi duplum. 
Revelation 18 7 Quantum glorificavit se et in deliciis fuit, tantum date illi tormentum et luctum. Quia in corde suo dicit: “Sedeo regina et vidua non sum et luctum non videbo”, 
Revelation 18 8 ideo in una die venient plagae eius, mors et luctus et fames, et igne comburetur, quia fortis est Dominus Deus, qui iudicavit illam ”.
Revelation 18 9 Et flebunt et plangent se super illam reges terrae, qui cum illa fornicati sunt et in deliciis vixerunt, cum viderint fumum incendii eius, 
Revelation 18 10 longe stantes propter timorem tormentorum eius, dicentes: “ Vae, vae, civitas illa magna, Babylon, civitas illa fortis, quoniam una hora venit iudicium tuum! ”.
Revelation 18 11 Et negotiatores terrae flent et lugent super illam, quoniam mercem eorum nemo emit amplius: 
Revelation 18 12 mercem auri et argenti et lapidis pretiosi et margaritarum, et byssi et purpurae et serici et cocci, et omne lignum thyinum et omnia vasa eboris et omnia vasa de ligno pretiosissimo et aeramento et ferro et marmore, 
Revelation 18 13 et cinnamomum et amomum et odoramenta et unguenta et tus, et vinum et oleum et similam et triticum, et iumenta et oves et equorum et raedarum, et mancipiorum et animas hominum. 
Revelation 18 14 Et fructus tui, desiderium animae, discesserunt a te, et omnia pinguia et clara perierunt a te, et amplius illa iam non invenient.
Revelation 18 15 Mercatores horum, qui divites facti sunt ab ea, longe stabunt propter timorem tormentorum eius flentes ac lugentes, 
Revelation 18 16 dicentes: “ Vae, vae, civitas illa magna, quae amicta erat byssino et purpura et cocco, et deaurata auro et lapide pretioso et margarita, 
Revelation 18 17 quoniam una hora desolatae sunt tantae divitiae! ”. Et omnis gubernator et omnis, qui in locum navigat, et nautae et, quotquot maria operantur, longe steterunt 
Revelation 18 18 et clamabant, videntes fumum incendii eius, dicentes: “ Quae similis civitati huic magnae? ”. 
Revelation 18 19 Et miserunt pulverem super capita sua et clamabant, flentes et lugentes, dicentes: “ Vae, vae, civitas illa magna, in qua divites facti sunt omnes, qui habent naves in mari, de opibus eius, quoniam una hora desolata est! 
Revelation 18 20 Exsulta super eam, caelum, et sancti et apostoli et prophetae, quoniam iudicavit Deus iudicium vestrum de illa! ”.
Revelation 18 21 Et sustulit unus angelus fortis lapidem quasi molarem magnum et misit in mare dicens: “Impetu sic mittetur Babylon magna illa civitas et ultra iam non invenietur. 
Revelation 18 22 Et vox citharoedorum et musicorum et tibia canentium et tuba non audietur in te amplius, et omnis artifex omnis artis non invenietur in te amplius, et vox molae non audietur in te amplius, 
Revelation 18 23 et lux lucernae non lucebit tibi amplius, et vox sponsi et sponsae non audietur in te amplius; quia mercatores tui erant magnates terrae, quia in veneficiis tuis erraverunt omnes gentes, 
Revelation 18 24 et in ea sanguis prophetarum et sanctorum inventus est et omnium, qui interfecti sunt in terra! ”.
Revelation 19 1 Post haec audivi quasi vo cem magnam turbae multae in caelo dicentium: “ Alleluia! Salus et gloria et virtus Deo nostro, 
Revelation 19 2 quia vera et iusta iudicia eius; quia iudicavit de meretrice magna, quae corrupit terram in prostitutione sua, et vindicavit sanguinem servorum suorum de manibus eius! ”.
Revelation 19 3 Et iterum dixerunt: “ Alleluia! Et fumus eius ascendit in saecula saeculorum! ”.
Revelation 19 4 Et ceciderunt seniores viginti quattuor et quattuor animalia et adoraverunt Deum sedentem super thronum dicentes: “ Amen. Alleluia ”.
Revelation 19 5 Et vox de throno exivit dicens: “ Laudem dicite Deo nostro, omnes servi eius et qui timetis eum, pusilli et magni! ”.
Revelation 19 6 Et audivi quasi vocem turbae magnae et sicut vocem aquarum multarum et sicut vocem tonitruum magnorum dicentium: “ Alleluia, quoniam regnavit Dominus, Deus noster omnipotens.
Revelation 19 7 Gaudeamus et exsultemus et demus gloriam ei, quia venerunt nuptiae Agni, et uxor eius praeparavit se.
Revelation 19 8 Et datum est illi, ut cooperiat se byssino splendenti mundo: byssinum enim iustificationes sunt sanctorum ”.
Revelation 19 9 Et dicit mihi: “ Scribe: Beati, qui ad cenam nuptiarum Agni vocati sunt! ”. Et dicit mihi: “ Haec verba Dei vera sunt ”. 
Revelation 19 10 Et cecidi ante pedes eius, ut adorarem eum. Et dicit mihi: “ Vide, ne feceris! Conservus tuus sum et fratrum tuorum habentium testimonium Iesu. Deum adora. Testimonium enim Iesu est spiritus prophetiae ”.
Revelation 19 11 Et vidi caelum apertum: et ecce equus albus; et, qui sedebat super eum, vocabatur Fidelis et Verax, et in iustitia iudicat et pugnat.
Revelation 19 12 Oculi autem eius sicut flamma ignis, et in capite eius diademata multa, habens nomen scriptum, quod nemo novit nisi ipse; 
Revelation 19 13 et vestitus veste aspersa sanguine, et vocatur nomen eius Verbum Dei. 
Revelation 19 14 Et exercitus, qui sunt in caelo, sequebantur eum in equis albis, vestiti byssino albo mundo. 
Revelation 19 15 Et de ore ipsius procedit gladius acutus, ut in ipso percutiat gentes, et ipse reget eos in virga ferrea; et ipse calcat torcular vini furoris irae Dei omnipotentis. 
Revelation 19 16 Et habet super vestimentum et super femur suum nomen scriptum: Rex regum et Dominus dominorum.
Revelation 19 17 Et vidi unum angelum stantem in sole, et clamavit voce magna dicens omnibus avibus, quae volabant per medium caeli: “Venite, congregamini ad cenam magnam Dei, 
Revelation 19 18 ut manducetis carnes regum et carnes tribunorum et carnes fortium et carnes equorum et sedentium in ipsis et carnes omnium liberorum ac servorum et pusillorum ac magnorum ”.
Revelation 19 19 Et vidi bestiam et reges terrae et exercitus eorum congregatos ad faciendum proelium cum illo, qui sedebat super equum, et cum exercitu eius. 
Revelation 19 20 Et apprehensa est bestia et cum illa pseudopropheta, qui fecit signa coram ipsa, quibus seduxit eos, qui acceperunt characterem bestiae et qui adorant imaginem eius; vivi missi sunt hi duo in stagnum ignis ardentis sulphure. 
Revelation 19 21 Et ceteri occisi sunt in gladio sedentis super equum, qui procedit de ore ipsius, et omnes aves saturatae sunt carnibus eorum.
Revelation 20 1 Et vidi angelum descen dentem de caelo habentem clavem abyssi et catenam magnam in manu sua. 
Revelation 20 2 Et apprehendit draconem, serpentem antiquum, qui est Diabolus et Satanas, et ligavit eum per annos mille; 
Revelation 20 3 et misit eum in abyssum et clausit et signavit super illum, ut non seducat amplius gentes, donec consummentur mille anni; post haec oportet illum solvi modico tempore. 
Revelation 20 4 Et vidi thronos, et sederunt super eos, et iudicium datum est illis; et animas decollatorum propter testimonium Iesu et propter verbum Dei, et qui non adoraverunt bestiam neque imaginem eius nec acceperunt characterem in frontibus et in manibus suis; et vixerunt et regnaverunt cum Christo mille annis. 
Revelation 20 5 Ceteri mortuorum non vixerunt, donec consummentur mille anni. Haec est resurrectio prima. 
Revelation 20 6 Beatus et sanctus, qui habet partem in resurrectione prima! In his secunda mors non habet potestatem, sed erunt sacerdotes Dei et Christi et regnabunt cum illo mille annis.
Revelation 20 7 Et cum consummati fuerint mille anni, solvetur Satanas de carcere suo 
Revelation 20 8 et exibit seducere gentes, quae sunt in quattuor angulis terrae, Gog et Magog; congregare eos in proelium, quorum numerus est sicut arena maris. 
Revelation 20 9 Et ascenderunt super latitudinem terrae et circumierunt castra sanctorum et civitatem dilectam. Et descendit ignis de caelo et devoravit eos; 
Revelation 20 10 et Diabolus, qui seducebat eos, missus est in stagnum ignis et sulphuris, ubi et bestia et pseudopropheta, et cruciabuntur die ac nocte in saecula saeculorum.
Revelation 20 11 Et vidi thronum magnum candidum et sedentem super eum, a cuius aspectu fugit terra et caelum, et locus non est inventus eis. 
Revelation 20 12 Et vidi mortuos, magnos et pusillos, stantes in conspectu throni; et libri aperti sunt. Et alius liber apertus est, qui est vitae; et iudicati sunt mortui ex his, quae scripta erant in libris, secundum opera ipsorum. 
Revelation 20 13 Et dedit mare mortuos, qui in eo erant, et mors et infernus dederunt mortuos, qui in ipsis erant; et iudicati sunt singuli secundum opera ipsorum. 
Revelation 20 14 Et mors et infernus missi sunt in stagnum ignis. Haec mors secunda est, stagnum ignis. 
Revelation 20 15 Et si quis non est inventus in libro vitae scriptus, missus est in stagnum ignis.
Revelation 21 1 Et vidi caelum novum et ter ram novam; primum enim caelum et prima terra abierunt, et mare iam non est. 
Revelation 21 2 Et civitatem sanctam Ierusalem novam vidi descendentem de caelo a Deo, paratam sicut sponsam ornatam viro suo. 
Revelation 21 3 Et audivi vocem magnam de throno dicentem: “Ecce tabernaculum Dei cum hominibus! Et habitabit cum eis, et ipsi populi eius erunt, et ipse Deus cum eis erit eorum Deus; 
Revelation 21 4 et absterget omnem lacrimam ab oculis eorum, et mors ultra non erit, neque luctus neque clamor neque dolor erit ultra, quia prima abierunt ”.
Revelation 21 5 Et dixit, qui sedebat super throno: “ Ecce nova facio omnia ”. Et dicit: “ Scribe: Haec verba fidelia sunt et vera ”. 
Revelation 21 6 Et dixit mihi: “ Facta sunt! Ego sum Alpha et Omega, principium et finis. Ego sitienti dabo de fonte aquae vivae gratis. 
Revelation 21 7 Qui vicerit, hereditabit haec, et ero illi Deus, et ille erit mihi filius. 
Revelation 21 8 Timidis autem et incredulis et exsecratis et homicidis et fornicatoribus et veneficis et idololatris et omnibus mendacibus, pars illorum erit in stagno ardenti igne et sulphure, quod est mors secunda ”.
Revelation 21 9 Et venit unus de septem angelis habentibus septem phialas plenas septem plagis novissimis et locutus est mecum dicens: “ Veni, ostendam tibi sponsam uxorem Agni ”. 
Revelation 21 10 Et sustulit me in spiritu super montem magnum et altum et ostendit mihi civitatem sanctam Ierusalem descendentem de caelo a Deo, 
Revelation 21 11 habentem claritatem Dei; lumen eius simile lapidi pretiosissimo, tamquam lapidi iaspidi, in modum crystalli; 
Revelation 21 12 et habebat murum magnum et altum et habebat portas duodecim et super portas angelos duodecim et nomina inscripta, quae sunt duodecim tribuum filiorum Israel. 
Revelation 21 13 Ab oriente portae tres, et ab aquilone portae tres, et ab austro portae tres, et ab occasu portae tres; 
Revelation 21 14 et murus civitatis habens fundamenta duodecim, et super ipsis duodecim nomina duodecim apostolorum Agni.
Revelation 21 15 Et, qui loquebatur mecum, habebat mensuram arundinem auream, ut metiretur civitatem et portas eius et murum eius. 
Revelation 21 16 Et civitas in quadro posita est, et longitudo eius tanta est quanta et latitudo. Et mensus est civitatem arundine per stadia duodecim milia; longitudo et latitudo et altitudo eius aequales sunt. 
Revelation 21 17 Et mensus est murum eius centum quadraginta quattuor cubitorum, mensura hominis, quae est angeli. 
Revelation 21 18 Et erat structura muri eius ex iaspide, ipsa vero civitas aurum mundum simile vitro mundo. 
Revelation 21 19 Fundamenta muri civitatis omni lapide pretioso ornata: fundamentum primum iaspis, secundus sapphirus, tertius chalcedonius, quartus smaragdus, 
Revelation 21 20 quintus sardonyx, sextus sardinus, septimus chrysolithus, octavus beryllus, nonus topazius, decimus chrysoprasus, undecimus hyacinthus, duodecimus amethystus. 
Revelation 21 21 Et duodecim portae duodecim margaritae sunt, et singulae portae erant ex singulis margaritis. Et platea civitatis aurum mundum tamquam vitrum perlucidum.
Revelation 21 22 Et templum non vidi in ea: Dominus enim, Deus omnipotens, templum illius est, et Agnus. 
Revelation 21 23 Et civitas non eget sole neque luna, ut luceant ei, nam claritas Dei illuminavit eam, et lucerna eius est Agnus. 
Revelation 21 24 Et ambulabunt gentes per lumen eius, et reges terrae afferunt gloriam suam in illam; 
Revelation 21 25 et portae eius non claudentur per diem, nox enim non erit illic; 
Revelation 21 26 et afferent gloriam et divitias gentium in illam. 
Revelation 21 27 Nec intrabit in ea aliquid coinquinatum et faciens abominationem et mendacium, nisi qui scripti sunt in libro vitae Agni.
Revelation 22 1 Et ostendit mihi fluvium aquae vitae splendidum tamquam crystallum, procedentem de throno Dei et Agni. 
Revelation 22 2 In medio plateae eius et fluminis ex utraque parte lignum vitae afferens fructus duodecim, per menses singulos reddens fructum suum; et folia ligni ad sanitatem gentium. 
Revelation 22 3 Et omne maledictum non erit amplius. Et thronus Dei et Agni in illa erit; et servi eius servient illi 
Revelation 22 4 et videbunt faciem eius, et nomen eius in frontibus eorum. 
Revelation 22 5 Et nox ultra non erit, et non egent lumine lucernae neque lumine solis, quoniam Dominus Deus illuminabit super illos, et regnabunt in saecula saeculorum.
Revelation 22 6 Et dixit mihi: “ Haec verba fidelissima et vera sunt, et Dominus, Deus spirituum prophetarum, misit angelum suum ostendere servis suis, quae oportet fieri cito. 
Revelation 22 7 Et ecce venio velociter. Beatus, qui servat verba prophetiae libri huius ”.
Revelation 22 8 Et ego Ioannes, qui audivi et vidi haec. Et postquam audissem et vidissem, cecidi, ut adorarem ante pedes angeli, qui mihi haec ostendebat. 
Revelation 22 9 Et dicit mihi: “ Vide, ne feceris. Conservus tuus sum et fratrum tuorum prophetarum et eorum, qui servant verba libri huius; Deum adora! ”.
Revelation 22 10 Et dicit mihi: “ Ne signaveris verba prophetiae libri huius; tempus enim prope est! 
Revelation 22 11 Qui nocet, noceat adhuc; et, qui sordidus est, sordescat adhuc; et iustus iustitiam faciat adhuc; et sanctus sanctificetur adhuc.
Revelation 22 12 Ecce venio cito, et merces mea mecum est, reddere unicuique sicut opus eius est. 
Revelation 22 13 Ego Alpha et Omega, primus et novissimus, principium et finis. 
Revelation 22 14 Beati, qui lavant stolas suas, ut sit potestas eorum super lignum vitae, et per portas intrent in civitatem. 
Revelation 22 15 Foris canes et venefici et impudici et homicidae et idolis servientes et omnis, qui amat et facit mendacium!
Revelation 22 16 Ego Iesus misi angelum meum testificari vobis haec super ecclesiis. Ego sum radix et genus David, stella splendida matutina ”.
Revelation 22 17 Et Spiritus et sponsa dicunt: “ Veni! ”. Et, qui audit, dicat: “ Veni! ”. Et, qui sitit, veniat; qui vult, accipiat aquam vitae gratis.
Revelation 22 18 Contestor ego omni audienti verba prophetiae libri huius: Si quis apposuerit ad haec, apponet Deus super illum plagas scriptas in libro isto; 
Revelation 22 19 et si quis abstulerit de verbis libri prophetiae huius, auferet Deus partem eius de ligno vitae et de civitate sancta, de his, quae scripta sunt in libro isto.
Revelation 22 20 Dicit, qui testimonium perhibet istorum: “ Etiam, venio cito ”. “ Amen. Veni, Domine Iesu! ”.
Revelation 22 21 Gratia Domini Iesu cum omnibus.