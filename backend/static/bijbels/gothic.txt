Nehemiah 1 1 
Nehemiah 1 2 
Nehemiah 1 3 
Nehemiah 1 4 
Nehemiah 1 5 
Nehemiah 1 6 
Nehemiah 1 7 
Nehemiah 1 8 
Nehemiah 1 9 
Nehemiah 1 10 
Nehemiah 1 11 
Nehemiah 2 1 
Nehemiah 2 2 
Nehemiah 2 3 
Nehemiah 2 4 
Nehemiah 2 5 
Nehemiah 2 6 
Nehemiah 2 7 
Nehemiah 2 8 
Nehemiah 2 9 
Nehemiah 2 10 
Nehemiah 2 11 
Nehemiah 2 12 
Nehemiah 2 13 
Nehemiah 2 14 
Nehemiah 2 15 
Nehemiah 2 16 
Nehemiah 2 17 
Nehemiah 2 18 
Nehemiah 2 19 
Nehemiah 2 20 
Nehemiah 3 1 
Nehemiah 3 2 
Nehemiah 3 3 
Nehemiah 3 4 
Nehemiah 3 5 
Nehemiah 3 6 
Nehemiah 3 7 
Nehemiah 3 8 
Nehemiah 3 9 
Nehemiah 3 10 
Nehemiah 3 11 
Nehemiah 3 12 
Nehemiah 3 13 
Nehemiah 3 14 
Nehemiah 3 15 
Nehemiah 3 16 
Nehemiah 3 17 
Nehemiah 3 18 
Nehemiah 3 19 
Nehemiah 3 20 
Nehemiah 3 21 
Nehemiah 3 22 
Nehemiah 3 23 
Nehemiah 3 24 
Nehemiah 3 25 
Nehemiah 3 26 
Nehemiah 3 27 
Nehemiah 3 28 
Nehemiah 3 29 
Nehemiah 3 30 
Nehemiah 3 31 
Nehemiah 3 32 
Nehemiah 4 1 
Nehemiah 4 2 
Nehemiah 4 3 
Nehemiah 4 4 
Nehemiah 4 5 
Nehemiah 4 6 
Nehemiah 4 7 
Nehemiah 4 8 
Nehemiah 4 9 
Nehemiah 4 10 
Nehemiah 4 11 
Nehemiah 4 12 
Nehemiah 4 13 
Nehemiah 4 14 
Nehemiah 4 15 
Nehemiah 4 16 
Nehemiah 4 17 
Nehemiah 4 18 
Nehemiah 4 19 
Nehemiah 4 20 
Nehemiah 4 21 
Nehemiah 4 22 
Nehemiah 4 23 
Nehemiah 5 1 
Nehemiah 5 2 
Nehemiah 5 3 
Nehemiah 5 4 
Nehemiah 5 5 
Nehemiah 5 6 
Nehemiah 5 7 
Nehemiah 5 8 
Nehemiah 5 9 
Nehemiah 5 10 
Nehemiah 5 11 
Nehemiah 5 12 
Nehemiah 5 13 [D] . . . . jah qaþ alla gamainþs: amen. jah hazidedun fraujan jah gatawidedun þata waurd alla so managei.
Nehemiah 5 14 [D] jah fram þamma daga ei anabauþ mis ei weisjau fauramaþleis ize in Iudaia, fram jera ·k· und jer ·l· jah anþar Arta[r]ksairksaus þiudanis ·ib· jera, ik jah broþrjus meinai hlaif fauramaþleis meinis ni matidedum.
Nehemiah 5 15 [D] iþ fauramaþljos þaiei weisun faura mis kauridedun þo managein jah nemun at im hlaibans jah wein jah nauhþanuh silubris sikle ·m·, jah skalkos ize fraujinodedun þizai managein; iþ ik ni tawida swa faura andwairþja agisis gudis.
Nehemiah 5 16 [D] jah waurstw þizos baurgswaddjaus inswinþida, jah þaurp ni gastaistald, jah þiwos meinai jah allai þai galisanans du þamma waurstwa.
Nehemiah 5 17 [D] jah Iudaieis jah þai fauramaþljos ·r· jah ·n· gumane jah þai qimandans at unsis us þiudom þaim bisunjane unsis ana biuda meinamma andnumanai weisun.
Nehemiah 5 18 [D] jah was fraquman dagis hvizuh stiur ·a· lamba gawalida ·q· jah gaits [·a·] gamanwida was mis; jah bi ·i· dagans gaf wein allai þizai filusnai jah allai þizai managein; jah ana þo alla hlaif fauramaþleis meinis ni sokida, in þis ei ni kauridedjau þo managein in þaim waurstwam . . . .
Nehemiah 5 19 
Nehemiah 6 1 
Nehemiah 6 2 
Nehemiah 6 3 
Nehemiah 6 4 
Nehemiah 6 5 
Nehemiah 6 6 
Nehemiah 6 7 
Nehemiah 6 8 
Nehemiah 6 9 
Nehemiah 6 10 
Nehemiah 6 11 
Nehemiah 6 12 
Nehemiah 6 13 
Nehemiah 6 14 [D] . . . . (praufe)te, þaiei þrafstidedun mik.
Nehemiah 6 15 [D] jah ustauhana warþ so baurgswaddjus ·e· jah ·k· daga men(oþis) (Alulis), ·n· dage jah ·b·
Nehemiah 6 16 [D] jah warþ, swe hausidedun fiands unsarai allai, jah ohtedun allos þiudos þos bisunjane unsis, jah atdraus agis in au(g)ona ize abraba; jah ufkunþedun þatei fram guda unsaramma warþ usfulliþ þata waurstw.
Nehemiah 6 17 [D] jah in dagam jainaim managai weisun þize reikjane Iudaie, þaiei sandidedun aipistulans du Tobeiin, jah Tobeias du im.
Nehemiah 6 18 [D] managai auk in Iudaia ufaiþjai weisun imma, unte megs was Saixaineiins, sunaus Aieirins, jah Ioanan sunus is nam dauhtar Maisaullamis, sunaus Barakeiins, du qenai.
Nehemiah 6 19 [D] jah rodidedun du imma wai(la) in andwairþja meinamma, jah waurda meina spillodedun imma, jah aipistulans insandida Tobeias ogjan mik.
Nehemiah 7 1 [D] Jah warþ, swe gatimrida warþ so baurgswaddjus, jah gasatida haurdins, jah gaweisodai waurþun daurawardos jah liuþarjos jah Laiwweiteis;
Nehemiah 7 2 [D] jah anabauþ Anaiin broþr meinamma jah Ananeiin fauramaþlja baurgs Iairusalems, unte sa was wair sunjeins jah ogands fraujan ufar managans;
Nehemiah 7 3 [D] jah qaþ im: ni uslukaindau daurons Iairusalems, und þatei urrinnai sunno . . . .
Nehemiah 7 4 
Nehemiah 7 5 
Nehemiah 7 6 
Nehemiah 7 7 
Nehemiah 7 8 
Nehemiah 7 9 
Nehemiah 7 10 
Nehemiah 7 11 
Nehemiah 7 12 
Nehemiah 7 13 [D] . . . . (h)un(da) (·m·) (·e·) (...45). -
Nehemiah 7 14 [D] sunjus (Zax)xa(i)a(us) ·hv· (·j·) (760). -
Nehemiah 7 15 [D] (suniwe) (Ba)nau(is) (·x·) (·j·) (·b·) (662). -
Nehemiah 7 16 [D] (su)naus (B)a(b)a(wis) (·x·) ·k· ·g· (623). -
Nehemiah 7 17 [D] suna(us) <Az>gadis ·b· þusundjus (·s·) (·k·) (·b·) (2222). -
Nehemiah 7 18 [D] (suniwe) (Adone)ik(a)m(is) (·x·) (·j·) ·q· (666). -
Nehemiah 7 19 [D] suni(we) Ba(ig)au(s)is ·b· (þ)usund(jos) ·j· (·q·) (2066). -
Nehemiah 7 20 [D] su(niwe) (Ad)deis ·x· ·n· ·d· (654). -
Nehemiah 7 21 [D] sunaus Azeiris, suna(u)s Aizaike(i)ins, niun(te)hund (j)ah ·h· (98). -
Nehemiah 7 22 [D] suniwe Assaumis ·s· ·k· ·g· (223). -
Nehemiah 7 23 [D] suni(w)e (B)a(s)seis ·t· ·l· ·g· (333). -
Nehemiah 7 24 [D] suniwe Ioriais (·r·) ·i· ·b· (112). -
Nehemiah 7 25 [D] suni(we) Gabaons ·{90}· ·e· (95). -
Nehemiah 7 26 [D] suniwe Biþlaihaimis ·r· ·k· ·g· (123). - suniwe Nait(o)faþeis ·r· ·i· ·q· (116). -
Nehemiah 7 27 [D] suniwe Anaþoþis ·r· ·k· ·h· (128). -
Nehemiah 7 28 [D] (su)niwe Asm(o)þis ·r· ·k· (·h·) (128). -
Nehemiah 7 29 [D] waire Kar(eiaþiaa)reim jah (K)aif(a)i(r)a (jah) Beroþ ·hv· ·m· ·g· (743). -
Nehemiah 7 30 [D] wairos Ra(ma) (jah) G(a)baa (·x·) (·k·) (·g·) (623). -
Nehemiah 7 31 [D] wa(i)ros M(a)kmas (·r·) ·k· ·b· (122). -
Nehemiah 7 32 [D] wairos Ba(i)þilis jah Gai ·s· ·k· ·g· (223). -
Nehemiah 7 33 [D] wairos Nabawis ·n· ·b· (52). - sun(ju)s (Ma)k(eib)is ·r· ·n· ·q· (156). -
Nehemiah 7 34 [D] sunjus Ail(a)mis anþ(a)ris þusundi ·s· ·n· ·d· (1254). -
Nehemiah 7 35 [D] sunjus Eeiramis ·t· ·k· (320). -
Nehemiah 7 36 [D] sunjus Eiaireikons ·t· ·m· ·e· (345). -
Nehemiah 7 37 [D] sunjus Lwddomaeis jah Anos ·hv· ·k· ·e· (725). -
Nehemiah 7 38 [D] sunjus Ainnaïns ·g· þusundjos ·x· ·l· (3630). -
Nehemiah 7 39 [D] jah gudjans: sunjus Aidduins us garda Iesuis niun hunda ·u· ·g· (973). -
Nehemiah 7 40 [D] sunjus Aimmeirins þusundi ·n· ·b· (1052). -
Nehemiah 7 41 [D] sunjus Fallasuris þusundi ·s· ·m· ·z· (1247). -
Nehemiah 7 42 [D] sunjus Iareimis þusundi ·i· ·z· (1017). -
Nehemiah 7 43 [D] jah Laiwweiteis: sunjus Iesuis jah Ka(i)dmeielis us sunum Odueiins ·u· ·d· (74). -
Nehemiah 7 44 [D] sunjus Asabis liuþarjos ·r· ·m· ·h· (148). -
Nehemiah 7 45 [D] sunjus daurawarde: sunaus Sailaumis jah sunjus Aze . . . .
Nehemiah 7 46 
Nehemiah 7 47 
Nehemiah 7 48 
Nehemiah 7 49 
Nehemiah 7 50 
Nehemiah 7 51 
Nehemiah 7 52 
Nehemiah 7 53 
Nehemiah 7 54 
Nehemiah 7 55 
Nehemiah 7 56 
Nehemiah 7 57 
Nehemiah 7 58 
Nehemiah 7 59 
Nehemiah 7 60 
Nehemiah 7 61 
Nehemiah 7 62 
Nehemiah 7 63 
Nehemiah 7 64 
Nehemiah 7 65 
Nehemiah 7 66 
Nehemiah 7 67 
Nehemiah 7 68 
Nehemiah 7 69 
Nehemiah 7 70 
Nehemiah 7 71 
Nehemiah 7 72 
Nehemiah 7 73 
Nehemiah 8 1 
Nehemiah 8 2 
Nehemiah 8 3 
Nehemiah 8 4 
Nehemiah 8 5 
Nehemiah 8 6 
Nehemiah 8 7 
Nehemiah 8 8 
Nehemiah 8 9 
Nehemiah 8 10 
Nehemiah 8 11 
Nehemiah 8 12 
Nehemiah 8 13 
Nehemiah 8 14 
Nehemiah 8 15 
Nehemiah 8 16 
Nehemiah 8 17 
Nehemiah 8 18 
Nehemiah 9 1 
Nehemiah 9 2 
Nehemiah 9 3 
Nehemiah 9 4 
Nehemiah 9 5 
Nehemiah 9 6 
Nehemiah 9 7 
Nehemiah 9 8 
Nehemiah 9 9 
Nehemiah 9 10 
Nehemiah 9 11 
Nehemiah 9 12 
Nehemiah 9 13 
Nehemiah 9 14 
Nehemiah 9 15 
Nehemiah 9 16 
Nehemiah 9 17 
Nehemiah 9 18 
Nehemiah 9 19 
Nehemiah 9 20 
Nehemiah 9 21 
Nehemiah 9 22 
Nehemiah 9 23 
Nehemiah 9 24 
Nehemiah 9 25 
Nehemiah 9 26 
Nehemiah 9 27 
Nehemiah 9 28 
Nehemiah 9 29 
Nehemiah 9 30 
Nehemiah 9 31 
Nehemiah 9 32 
Nehemiah 9 33 
Nehemiah 9 34 
Nehemiah 9 35 
Nehemiah 9 36 
Nehemiah 9 37 
Nehemiah 9 38 
Nehemiah 10 1 
Nehemiah 10 2 
Nehemiah 10 3 
Nehemiah 10 4 
Nehemiah 10 5 
Nehemiah 10 6 
Nehemiah 10 7 
Nehemiah 10 8 
Nehemiah 10 9 
Nehemiah 10 10 
Nehemiah 10 11 
Nehemiah 10 12 
Nehemiah 10 13 
Nehemiah 10 14 
Nehemiah 10 15 
Nehemiah 10 16 
Nehemiah 10 17 
Nehemiah 10 18 
Nehemiah 10 19 
Nehemiah 10 20 
Nehemiah 10 21 
Nehemiah 10 22 
Nehemiah 10 23 
Nehemiah 10 24 
Nehemiah 10 25 
Nehemiah 10 26 
Nehemiah 10 27 
Nehemiah 10 28 
Nehemiah 10 29 
Nehemiah 10 30 
Nehemiah 10 31 
Nehemiah 10 32 
Nehemiah 10 33 
Nehemiah 10 34 
Nehemiah 10 35 
Nehemiah 10 36 
Nehemiah 10 37 
Nehemiah 10 38 
Nehemiah 10 39 
Nehemiah 11 1 
Nehemiah 11 2 
Nehemiah 11 3 
Nehemiah 11 4 
Nehemiah 11 5 
Nehemiah 11 6 
Nehemiah 11 7 
Nehemiah 11 8 
Nehemiah 11 9 
Nehemiah 11 10 
Nehemiah 11 11 
Nehemiah 11 12 
Nehemiah 11 13 
Nehemiah 11 14 
Nehemiah 11 15 
Nehemiah 11 16 
Nehemiah 11 17 
Nehemiah 11 18 
Nehemiah 11 19 
Nehemiah 11 20 
Nehemiah 11 21 
Nehemiah 11 22 
Nehemiah 11 23 
Nehemiah 11 24 
Nehemiah 11 25 
Nehemiah 11 26 
Nehemiah 11 27 
Nehemiah 11 28 
Nehemiah 11 29 
Nehemiah 11 30 
Nehemiah 11 31 
Nehemiah 11 32 
Nehemiah 11 33 
Nehemiah 11 34 
Nehemiah 11 35 
Nehemiah 11 36 
Nehemiah 12 1 
Nehemiah 12 2 
Nehemiah 12 3 
Nehemiah 12 4 
Nehemiah 12 5 
Nehemiah 12 6 
Nehemiah 12 7 
Nehemiah 12 8 
Nehemiah 12 9 
Nehemiah 12 10 
Nehemiah 12 11 
Nehemiah 12 12 
Nehemiah 12 13 
Nehemiah 12 14 
Nehemiah 12 15 
Nehemiah 12 16 
Nehemiah 12 17 
Nehemiah 12 18 
Nehemiah 12 19 
Nehemiah 12 20 
Nehemiah 12 21 
Nehemiah 12 22 
Nehemiah 12 23 
Nehemiah 12 24 
Nehemiah 12 25 
Nehemiah 12 26 
Nehemiah 12 27 
Nehemiah 12 28 
Nehemiah 12 29 
Nehemiah 12 30 
Nehemiah 12 31 
Nehemiah 12 32 
Nehemiah 12 33 
Nehemiah 12 34 
Nehemiah 12 35 
Nehemiah 12 36 
Nehemiah 12 37 
Nehemiah 12 38 
Nehemiah 12 39 
Nehemiah 12 40 
Nehemiah 12 41 
Nehemiah 12 42 
Nehemiah 12 43 
Nehemiah 12 44 
Nehemiah 12 45 
Nehemiah 12 46 
Nehemiah 12 47 
Nehemiah 13 1 
Nehemiah 13 2 
Nehemiah 13 3 
Nehemiah 13 4 
Nehemiah 13 5 
Nehemiah 13 6 
Nehemiah 13 7 
Nehemiah 13 8 
Nehemiah 13 9 
Nehemiah 13 10 
Nehemiah 13 11 
Nehemiah 13 12 
Nehemiah 13 13 
Nehemiah 13 14 
Nehemiah 13 15 
Nehemiah 13 16 
Nehemiah 13 17 
Nehemiah 13 18 
Nehemiah 13 19 
Nehemiah 13 20 
Nehemiah 13 21 
Nehemiah 13 22 
Nehemiah 13 23 
Nehemiah 13 24 
Nehemiah 13 25 
Nehemiah 13 26 
Nehemiah 13 27 
Nehemiah 13 28 
Nehemiah 13 29 
Nehemiah 13 30 
Nehemiah 13 31 
Matthew 1 1 
Matthew 1 2 
Matthew 1 3 
Matthew 1 4 
Matthew 1 5 
Matthew 1 6 
Matthew 1 7 
Matthew 1 8 
Matthew 1 9 
Matthew 1 10 
Matthew 1 11 
Matthew 1 12 
Matthew 1 13 
Matthew 1 14 
Matthew 1 15 
Matthew 1 16 
Matthew 1 17 
Matthew 1 18 
Matthew 1 19 
Matthew 1 20 
Matthew 1 21 
Matthew 1 22 
Matthew 1 23 
Matthew 1 24 
Matthew 1 25 
Matthew 2 1 
Matthew 2 2 
Matthew 2 3 
Matthew 2 4 
Matthew 2 5 
Matthew 2 6 
Matthew 2 7 
Matthew 2 8 
Matthew 2 9 
Matthew 2 10 
Matthew 2 11 
Matthew 2 12 
Matthew 2 13 
Matthew 2 14 
Matthew 2 15 
Matthew 2 16 
Matthew 2 17 
Matthew 2 18 
Matthew 2 19 
Matthew 2 20 
Matthew 2 21 
Matthew 2 22 
Matthew 2 23 
Matthew 3 1 
Matthew 3 2 
Matthew 3 3 
Matthew 3 4 
Matthew 3 5 
Matthew 3 6 
Matthew 3 7 
Matthew 3 8 
Matthew 3 9 
Matthew 3 10 
Matthew 3 11 
Matthew 3 12 
Matthew 3 13 
Matthew 3 14 
Matthew 3 15 
Matthew 3 16 
Matthew 3 17 
Matthew 4 1 
Matthew 4 2 
Matthew 4 3 
Matthew 4 4 
Matthew 4 5 
Matthew 4 6 
Matthew 4 7 
Matthew 4 8 
Matthew 4 9 
Matthew 4 10 
Matthew 4 11 
Matthew 4 12 
Matthew 4 13 
Matthew 4 14 
Matthew 4 15 
Matthew 4 16 
Matthew 4 17 
Matthew 4 18 
Matthew 4 19 
Matthew 4 20 
Matthew 4 21 
Matthew 4 22 
Matthew 4 23 
Matthew 4 24 
Matthew 4 25 
Matthew 5 1 
Matthew 5 2 
Matthew 5 3 
Matthew 5 4 
Matthew 5 5 
Matthew 5 6 
Matthew 5 7 
Matthew 5 8 
Matthew 5 9 
Matthew 5 10 
Matthew 5 11 
Matthew 5 12 
Matthew 5 13 
Matthew 5 14 
Matthew 5 15 [CA] . . . . ak ana lukarnastaþin, jah liuteiþ allaim þaim in þamma garda.
Matthew 5 16 [CA] swa liuhtjai liuhaþ izwar in andwairþja manne, ei gasaihvaina izwara goda waurstwa jah hauhjaina attan izwarana þana in himinam.
Matthew 5 17 [CA] ni hugjaiþ ei qemjau gatairan witoþ aiþþau praufetuns; ni qam gatairan, ak usfulljan.
Matthew 5 18 [CA] amen auk qiþa izwis: und þatei usleiþiþ himins jah airþa, jota ains aiþþau ains striks ni usleiþiþ af witoda, unte allata wairþiþ.
Matthew 5 19 [CA] iþ saei nu gatairiþ aina anabusne þizo minnistono jah laisjai swa mans, minnista haitada in þiudangardjai himine; iþ saei taujiþ jah laisjai swa, sah mikils haitada in þiudangardjai himine.
Matthew 5 20 [CA] qiþa auk izwis þatei nibai managizo wairþiþ izwaraizos garaihteins þau þize bokarje jah Fareisaie, ni þau qimiþ in þiudangardjai himine.
Matthew 5 21 [CA] hausideduþ þatei qiþan ist þaim airizam: ni maurþrjais; iþ saei maurþreiþ skula wairþiþ stauai.
Matthew 5 22 [CA] aþþan ik qiþa izwis þatei hvazuh modags broþr seinamma sware, skula wairþiþ stauai; iþ saei qiþiþ broþr seinamma raka, skula wairþiþ gaqumþai; aþþan saei qiþiþ dwala, skula wairþiþ in gaiainnan funins.
Matthew 5 23 [CA] jabai nu bairais aibr þein du hunslastada jah jainar gamuneis þatei broþar þeins habaiþ hva bi þuk,
Matthew 5 24 [CA] aflet jainar þo giba þeina in andwairþja hunslastadis jah gagg faurþis gasibjon broþr þeinamma, jah biþe atgaggands atbair þo giba þeina.
Matthew 5 25 [CA] sijais waila hugjands andastauin þeinamma sprauto, und þatei is in wiga miþ imma, ibai hvan atgibai þuk sa andastaua stauin, jah sa staua þuk atgibai andbahta, jah in karkara galagjaza.
Matthew 5 26 [CA] amen qiþa þus: ni usgaggis jainþro, unte usgibis þana minnistan kintu.
Matthew 5 27 [CA] hausideduþ þatei qiþan ist: ni horinos.
Matthew 5 28 [CA] aþþan ik qiþa izwis, þatei hvazuh saei saihviþ qinon du luston izos, ju gahorinoda izai in hairtin seinamma.
Matthew 5 29 [CA] iþ jabai augo þein þata taihswo marzjai þuk, usstagg ita jah wairp af þus; batizo ist auk þus ei fraqistnai ains liþiwe þeinaize, jah ni allata leik þein gadriusai in gaiainnan.
Matthew 5 30 [CA] jah jabai taihswo þeina handus marzjai þuk, afmait þo jah wairp af þus; batizo ist auk þus ei fraqistnai ains liþiwe þeinaize, jah ni allata leik þein gadriusai in gaiainnan.
Matthew 5 31 [CA] qiþanuh þan ist þatei hvazuh saei afletai qen, gibai izai afstassais bokos.
Matthew 5 32 [CA] iþ ik qiþa izwis þatei hvazuh saei afletiþ qen seina, inuh fairina kalkinassaus, taujiþ þo horinon; jah sa ize afsatida liugaiþ, horinoþ.
Matthew 5 33 [CA] aftra hausideduþ þatei qiþan ist þaim airizam: ni ufarswarais, iþ usgibais fraujin aiþans þeinans.
Matthew 5 34 [CA] aþþan ik qiþa izwis ni swaran allis, ni bi himina, unte stols ist gudis;
Matthew 5 35 [CA] nih bi airþai, unte fotubaurd ist fotiwe is; nih bi Iairusaulwmai, unte baurgs ist þis mikilins þiudanis;
Matthew 5 36 [CA] nih bi haubida þeinamma swarais, unte ni magt ain tagl hveit aiþþau swart gataujan.
Matthew 5 37 [CA] sijaiþ~þan waurd izwar: ja, ja; ne, ne; iþ þata managizo þaim us þamma ubilin ist.
Matthew 5 38 [CA] hausideduþ þatei qiþan ist: augo und augin, jah tunþu und tunþau.
Matthew 5 39 [CA] iþ ik qiþa izwis ni andstandan allis þamma unseljin; ak jabai hvas þuk stautai bi taihswon þeina kinnu, wandei imma jah þo anþara.
Matthew 5 40 [CA] jah þamma wiljandin miþ þus staua jah paida þeina niman, aflet imma jah wastja.
Matthew 5 41 [CA] jah jabai hvas þuk ananauþjai rasta aina, gaggais miþ imma twos.
Matthew 5 42 [CA] þamma bidjandin þuk gibais, jah þamma wiljandin af þus leihvan sis ni uswandjais.
Matthew 5 43 [CA] hausideduþ þatei qiþan ist: frijos nehvundjan þeinana, jah fiais fiand þeinana.
Matthew 5 44 [CA] aþþan ik qiþa izwis: frijoþ fijands izwarans, þiuþjaiþ þans wrikandans izwis, waila taujaiþ þaim hatjandam izwis, jah bidjaiþ bi þans usþriutandans izwis,
Matthew 5 45 [CA] ei wairþaiþ sunjus attins izwaris þis in himinam, unte sunnon seina urranneiþ ana ubilans jah godans, jah rigneiþ ana garaihtans jah ana inwindans.
Matthew 5 46 [CA] jabai auk frijoþ þans frijondans izwis ainans, hvo mizdono habaiþ? niu jah þai þiudo þata samo taujand?
Matthew 5 47 [CA] jah jabai goleiþ þans frijonds izwarans þatainei, hve managizo taujiþ? niu jah motarjos þata samo taujand?
Matthew 5 48 [CA] sijaiþ nu jus fullatojai, swaswe atta izwar sa in himinam fullatojis ist.
Matthew 6 1 [CA] Atsaihviþ armaion izwara ni taujan in andwairþja manne du saihvan im; aiþþau laun ni habaiþ fram attin izwaramma þamma in himinam.
Matthew 6 2 [CA] þan nu taujais armaion, ni haurnjais faura þus, swaswe þai liutans taujand in gaqumþim jah in garunsim, ei hauhjaindau fram mannam; amen qiþa izwis: andnemun mizdon seina.
Matthew 6 3 [CA] iþ þuk taujandan armaion ni witi hleidumei þeina, hva taujiþ taihswo þeina,
Matthew 6 4 [CA] ei sijai so armahairtiþa þeina in fulhsnja, jah atta þeins saei saihviþ in fulhsnja, usgibiþ þus in bairhtein.
Matthew 6 5 [CA] jah þan bidjaiþ, ni sijaiþ swaswe þai liutans, unte frijond in gaqumþim jah waihstam plapjo standandans bidjan, ei gaumjaindau mannam. Amen, qiþa izwis þatei haband mizdon seina.
Matthew 6 6 [CA] iþ þu þan bidjais, gagg in heþjon þeina jah galukands haurdai þeinai bidei du attin þeinamma þamma in fulhsnja, jah atta þeins saei saihviþ in fulhsnja, usgibiþ þus in bairhtein.
Matthew 6 7 [CA] bidjandansuþ~þan ni filuwaurdjaiþ, swaswe þai þiudo; þugkeiþ im auk ei in filuwaurdein seinai andhausjaindau.
Matthew 6 8 [CA] ni galeikoþ nu þaim; wait auk atta izwar þizei jus þaurbuþ, faurþizei jus bidjaiþ ina.
Matthew 6 9 [CA] swa nu bidjaiþ jus: atta unsar þu in himinam, weihnai namo þein.
Matthew 6 10 [CA] qimai þiudinassus þeins. wairþai wilja þeins, swe in himina jah ana airþai.
Matthew 6 11 [CA] hlaif unsarana þana sinteinan gif uns himma daga.
Matthew 6 12 [CA] jah aflet uns þatei skulans sijaima, swaswe jah weis afletam þaim skulam unsaraim.
Matthew 6 13 [CA] jah ni briggais uns in fraistubnjai, ak lausei uns af þamma ubilin; unte þeina ist þiudangardi jah mahts jah wulþus in aiwins. amen.
Matthew 6 14 [CA] unte jabai afletiþ mannam missadedins ize, afletiþ jah izwis atta izwar sa ufar himinam.
Matthew 6 15 [CA] iþ jabai ni afletiþ mannam missadedins ize, ni þau atta izwar afletiþ missadedins izwaros.
Matthew 6 16 [CA] aþþan biþe fastaiþ, ni wairþaiþ swaswe þai liutans gaurai; frawardjand auk andwairþja seina, ei gasaihvaindau mannam fastandans. amen, qiþa izwis, þatei andnemun mizdon seina.
Matthew 6 17 [CA] iþ þu fastands salbo haubiþ þein jah ludja þeina þwah,
Matthew 6 18 [CA] ei ni gasaihvaizau mannam fastands, ak attin þeinamma þamma in fulhsnja, jah atta þeins saei saihviþ in fulhsnja, usgibiþ þus.
Matthew 6 19 [CA] ni huzdjaiþ izwis huzda ana airþai, þarei malo jah nidwa frawardeiþ, jah þarei þiubos ufgraband jah hlifand.
Matthew 6 20 [CA] iþ huzdjaiþ izwis huzda in himina, þarei nih malo nih nidwa frawardeiþ, jah þarei þiubos ni ufgraband nih stiland.
Matthew 6 21 [CA] þarei auk ist huzd izwar, þaruh ist jah hairto izwar.
Matthew 6 22 [CA] lukarn leikis ist augo: jabai nu augo þein ainfalþ ist, allata leik þein liuhadein wairþiþ;
Matthew 6 23 [CA] iþ jabai augo þein unsel ist, allata leik þein riqizein wairþiþ. jabai nu liuhaþ þata in þus riqiz ist, þata riqiz hvan filu!
Matthew 6 24 [CA] ni manna mag twaim fraujam skalkinon; unte jabai fijaiþ ainana, jah anþarana frijoþ; aiþþau ainamma ufhauseiþ, iþ anþaramma frakann. ni maguþ guda skalkinon jah mammonin.
Matthew 6 25 [CA] Duþþe qiþa izwis: ni maurnaiþ saiwalai izwarai hva matjaiþ jah hva drigkaiþ, nih leika izwaramma hve wasjaiþ; niu saiwala mais ist fodeinai jah leik wastjom?
Matthew 6 26 [CA] insaihviþ du fuglam himinis, þei ni saiand nih sneiþand, nih lisand in banstins, jah atta izwar sa ufar himinam fodeiþ ins. niu jus mais wulþrizans sijuþ þaim?
Matthew 6 27 [CA] iþ hvas izwara maurnands mag anaaukan ana wahstu seinana aleina aina?
Matthew 6 28 [CA] jah bi wastjos hva saurgaiþ? gakunnaiþ blomans haiþjos, hvaiwa wahsjand; nih arbaidjand nih spinnand.
Matthew 6 29 [CA] qiþuh þan izwis þatei nih Saulaumon in allamma wulþau seinamma gawasida sik swe ains þize.
Matthew 6 30 [CA] jah þande þata hawi haiþjos himma daga wisando jah gistradagis in auhn galagiþ guþ swa wasjiþ, hvaiwa mais izwis leitil galaubjandans?
Matthew 6 31 [CA] ni maurnaiþ nu qiþandans: hva matjam aiþþau hva drigkam aiþþau hve wasjaima?
Matthew 6 32 [CA] all auk þata þiudos sokjand; waituh þan atta izwar sa ufar himinam þatei þaurbuþ . . . .
Matthew 6 33 
Matthew 6 34 
Matthew 7 1 
Matthew 7 2 
Matthew 7 3 
Matthew 7 4 
Matthew 7 5 
Matthew 7 6 
Matthew 7 7 
Matthew 7 8 
Matthew 7 9 
Matthew 7 10 
Matthew 7 11 
Matthew 7 12 [CA] . . . . (tau)jaina izwis mans, swa jah jus taujaiþ im: þata auk ist witoþ jah praufeteis.
Matthew 7 13 [CA] inngaggaiþ þairh aggwu daur, unte braid daur jah rums wigs sa brigganda in fralustai, jah managai sind þai inngaleiþandans þairh þata.
Matthew 7 14 [CA] hvan aggwu þata daur jah þraihans wigs sa brigganda in libainai, jah fawai sind þai bigitandans þana.
Matthew 7 15 [CA] atsaihviþ sweþauh faura liugnapraufetum þaim izei qimand at izwis in wastjom lambe, iþ innaþro sind wulfos wilwandans.
Matthew 7 16 [CA] bi akranam ize ufkunnaiþ ins. ibai lisand[a] af þaurnum weinabasja aiþþau af wigadeinom smakkans?
Matthew 7 17 [CA] swa all bagme godaize akrana goda gataujiþ, iþ sa ubila bagms akrana ubila gataujiþ.
Matthew 7 18 [CA] ni mag bagms þiuþeigs akrana ubila gataujan, nih bagms ubils akrana þiuþeiga gataujan.
Matthew 7 19 [CA] all bagme ni taujandane akran god usmaitada jah in fon atlagjada.
Matthew 7 20 [CA] þannu bi akranam ize ufkunnaiþ ins.
Matthew 7 21 [CA] ni hvazuh saei qiþiþ mis: frauja, frauja! inngaleiþiþ in þiudangardja himine, ak sa taujands wiljan attins meinis þis in himinam.
Matthew 7 22 [CA] managai qiþand mis in jainamma daga: frauja, frauja! niu þeinamma namin praufetidedum, jah þeinamma namin unhulþons uswaurpum, jah þeinamma namin mahtins mikilos gatawidedum?
Matthew 7 23 [CA] jah þan andhaita im þatei ni hvanhun kunþa izwis: afleiþiþ fairra mis, jus waurkjandans unsibjona.
Matthew 7 24 [CA] hvazuh nu saei hauseiþ waurda meina jah taujiþ þo, galeiko ina waira frodamma, saei gatimrida razn sein ana staina.
Matthew 7 25 [CA] jah atiddja dalaþ rign jah qemun ahvos jah waiwoun windos jah bistugqun bi þamma razna jainamma, jah ni gadraus, unte gasuliþ was ana staina.
Matthew 7 26 [CA] jah hvazuh saei hauseiþ waurda meina jah ni taujiþ þo, galeikoda mann dwalamma, saei gatimrida razn sein ana malmin.
Matthew 7 27 [CA] jah atiddja dalaþ rign jah qemun ahvos jah waiwoun windos jah bistugqun bi jainamma razna, jah gadraus, jah was drus is mikils.
Matthew 7 28 [CA] jah warþ, þan ustauh Iesus þo waurda, biabridedun manageins ana laiseinai is.
Matthew 7 29 [CA] was auk laisjands ins swe waldufni habands, jah ni swaswe bokarjos.
Matthew 8 1 [CA] Dalaþ þan atgaggandin imma af fairgunja, laistidedun afar imma iumjons managos.
Matthew 8 2 [CA] jah sai, manna þrutsfill habands durinnands inwait ina qiþands: frauja, jabai wileis, magt mik gahrainjan.
Matthew 8 3 [CA] jah ufrakjands handu attaitok imma qiþands: wiljau, wairþ hrains! jah suns hrain warþ þata þrutsfill is.
Matthew 8 4 [CA] jah qaþ imma Iesus: saihv ei mann ni qiþais, ak gagg, þuk silban ataugei gudjin jah atbair giba þoei anabauþ Moses du weitwodiþai im.
Matthew 8 5 [CA] afaruh þan þata innatgaggandin imma in Kafarnaum, duatiddja imma hundafaþs bidjands ina
Matthew 8 6 [CA] jah qiþands: frauja, þiumagus meins ligiþ in garda usliþa, harduba balwiþs.
Matthew 8 7 [CA] jah qaþ du imma Iesus: ik qimands gahailja ina.
Matthew 8 8 [CA] jah andhafjands sa hundafaþs qaþ: frauja, ni im wairþs ei uf hrot mein inngaggais, ak þatainei qiþ waurda jah gahailniþ sa þiumagus meins.
Matthew 8 9 [CA] jah auk ik manna im habands uf waldufnja meinamma gadrauhtins jah qiþa du þamma: gagg, jah gaggiþ; jah anþaramma: qim, jah qimiþ; jah du skalka meinamma: tawei þata, jah taujiþ.
Matthew 8 10 [CA] gahausjands þan Iesus sildaleikida jah qaþ du þaim afarlaistjandam: amen, qiþa izwis, ni in Israela swalauda galaubein bigat.
Matthew 8 11 [CA] aþþan qiþa izwis þatei managai fram urrunsa jah saggqa qimand, jah anakumbjand miþ Abrahama jah Isaka jah Iakoba in þiudangardjai himine:
Matthew 8 12 [CA] iþ þai sunjus þiudangardjos uswairpanda in riqis þata hindumisto; jainar wairþiþ grets jah krusts tunþiwe.
Matthew 8 13 [CA] jah qaþ Iesus þamma hundafada: gagg, jah swaswe galaubides wairþai þus. jah gahailnoda sa þiumagus is in jainai hveilai.
Matthew 8 14 [CA] jah qimands Iesus in garda Paitraus, jah gasahv swaihron is ligandein in heitom.
Matthew 8 15 [CA] jah attaitok handau izos jah aflailot ija so heito; jah urrais jah andbahtida imma.
Matthew 8 16 [CA] at andanahtja þan waurþanamma, atberun du imma daimonarjans managans, jah uswarp þans ahmans waurda jah allans þans ubil habandans gahailida,
Matthew 8 17 [CA] ei usfullnodedi þata gamelido þairh Esaïan praufetu qiþandan: sa unmahtins unsaros usnam jah sauhtins usbar.
Matthew 8 18 [CA] gasaihvands þan Iesus managans hiuhmans bi sik, haihait galeiþan siponjans hindar marein.
Matthew 8 19 [CA] jah duatgaggands ains bokareis qaþ du imma: laisari, laistja þuk, þishvaduh þadei gaggis.
Matthew 8 20 [CA] jah qaþ du imma Iesus: fauhons grobos aigun, jah fuglos himinis sitlans, iþ sunus mans ni habaiþ hvar haubiþ sein anahnaiwjai.
Matthew 8 21 [CA] anþaruh þan siponje is qaþ du imma: frauja, uslaubei mis frumist galeiþan jah gafilhan attan meinana.
Matthew 8 22 [CA] iþ Iesus qaþ du imma: laistei afar mis jah let þans dauþans <ga>filhan seinans dauþans.
Matthew 8 23 [CA] jah innatgaggandin imma in skip, afariddjedun imma siponjos is.
Matthew 8 24 [CA] jah sai, wegs mikils warþ in marein, swaswe þata skip gahuliþ wairþan fram wegim; iþ is saislep.
Matthew 8 25 [CA] jah duatgaggandans siponjos is urraisidedun ina qiþandans: frauja, nasei unsis, fraqistnam.
Matthew 8 26 [CA] jah qaþ du im Iesus: hva faurhteiþ, leitil galaubjandans! þanuh urreisands gasok windam jah marein, jah warþ wis mikil.
Matthew 8 27 [CA] iþ þai mans sildaleikidedun qiþandans: hvileiks ist sa, ei jah windos jah marei ufhausjand imma?
Matthew 8 28 [CA] jah qimandin imma hindar marein in gauja Gairgaisaine, gamotidedun imma twai daimonarjos us hlaiwasnom rinnandans, sleidjai filu, swaswe ni mahta manna usleiþan þairh þana wig jainana.
Matthew 8 29 [CA] jah sai, hropidedun qiþandans: hva uns jah þus, Iesu, sunau gudis? qamt her faur mel balwjan unsis?
Matthew 8 30 [CA] Wasuh þan fairra im hairda sweine managaize haldana.
Matthew 8 31 [CA] iþ þo skohsla bedun ina qiþandans: jabai uswairpis uns, uslaubei uns galeiþan in þo hairda sweine.
Matthew 8 32 [CA] jah qaþ du im: gaggiþ! iþ eis usgaggandans galiþun in hairda sweine; jah sai, run gawaurhtedun sis alla so hairda and driuson in marein jah gadauþnodedun in watnam.
Matthew 8 33 [CA] iþ þai haldandans gaþlauhun jah galeiþandans gataihun in baurg all bi þans daimonarjans.
Matthew 8 34 [CA] jah sai, alla so baurgs usiddja wiþra Iesu, jah gasaihvandans ina bedun ei usliþi hindar markos ize.
Matthew 9 1 [CA] Jah atsteigands in skip ufarlaiþ jah qam in seinai baurg.
Matthew 9 2 [CA] þanuh atberun du imma usliþan ana ligra ligandan. jah gasaihvands Iesus galaubein ize qaþ du þamma usliþin: þrafstei þuk, barnilo! afletanda þus frawaurhteis þeinos.
Matthew 9 3 [CA] þaruh sumai þize bokarje qeþun in sis silbam: sa wajamereiþ.
Matthew 9 4 [CA] jah witands Iesus þos mitonins ize qaþ: duhve jus mitoþ ubila in hairtam izwaraim?
Matthew 9 5 [CA] hvaþar ist raihtis azetizo qiþan: afletanda þus frawaurhteis, þau qiþan: urreis jah gagg?
Matthew 9 6 [CA] Aþþan ei witeiþ þatei waldufni habaiþ sa sunus mans ana airþai afleitan frawaurhtins, þanuh qaþ du þamma usliþin: urreisands nim þana ligr þeinana jah gagg in gard þeinana.
Matthew 9 7 [CA] jah urreisands galaiþ in gard seinana.
Matthew 9 8 [CA] gasaihvandeins þan manageins ohtedun sildaleikjandans jah mikilidedun guþ þana gibandan waldufni swaleikata mannam.
Matthew 9 9 [CA] jah þairhleiþands Iesus jainþro gasahv mannan sitandan at motai, Maþþaiu haitanana, jah qaþ du imma: laistei afar mis. jah usstandands iddja afar imma.
Matthew 9 10 [CA] jah warþ, biþe is anakumbida in garda, jah sai, managai motarjos jah frawaurhtai qimandans miþanakumbidedun Iesua jah siponjam is.
Matthew 9 11 [CA] jah gaumjandans Fareisaieis qeþun du þaim siponjam is: duhve miþ motarjam jah frawaurhtaim matjiþ sa laisareis izwar?
Matthew 9 12 [CA] iþ Iesus gahausjands qaþ du im: ni þaurbun hailai lekeis, ak þai unhaili habandans.
Matthew 9 13 [CA] Aþþan gaggaiþ, ganimiþ hva sijai: armahairtiþa wiljau jah ni hunsl; niþ~þan qam laþon uswaurhtans, ak frawaurhtans.
Matthew 9 14 [CA] þanuh atiddjedun siponjos Iohannes qiþandans: duhve weis jah Fareisaieis fastam filu, iþ þai siponjos þeinai ni fastand?
Matthew 9 15 [CA] jah qaþ du im Iesus: ibai magun sunjus bruþfadis qainon und þata hveilos þei miþ im ist bruþfaþs? iþ atgagggand dagos, þan afnimada af im sa bruþfaþs, jah þan fastand.
Matthew 9 16 [CA] aþþan ni hvashun lagjiþ du plata fanan þarihis ana snagan fairnjana, unte afnimiþ fullon af þamma snagin, jah wairsiza gataura wairþiþ.
Matthew 9 17 [CA] Niþ~þan giutand wein niujata in balgins fairnjans, aiþþau distaurnand balgeis; biþeh þan jah wein usgutniþ jah balgeis fraqistnand; ak giutand wein juggata in balgins niujans, jah bajoþum gabairgada.
Matthew 9 18 [CA] miþþanei is rodida þata du im, þaruh reiks ains qimands inwait ina, qiþands þatei dauhtar meina nu gaswalt; akei qimands atlagei handu þeina ana ija, jah libaiþ.
Matthew 9 19 [CA] jah urreisands Iesus iddja afar imma jah siponjos is.
Matthew 9 20 [CA] jah sai, qino bloþarinnandei ·ib· wintruns duatgaggandei aftaro attaitok skauta wastjos is;
Matthew 9 21 [CA] qaþuh auk in sis: jabai þatainei atteka wastjai is, ganisa.
Matthew 9 22 [CA] iþ Iesus gawandjands sik jah gasaihvands þo qaþ: þrafstei þuk dauhtar! galaubeins þeina ganasida þuk. jah ganas so qino fram þizai hveilai jainai.
Matthew 9 23 [CA] jah qimands Iesus in garda þis reikis jah gasaihvands swigljans [jah haurnjans haurnjandans] jah managein auhjondein, qaþ du im:
Matthew 9 24 [CA] afleiþiþ, unte ni gaswalt so mawi, ak slepiþ. jah bihlohun ina.
Matthew 9 25 [CA] þanuh þan usdribana warþ so managei, atgaggands inn habaida handu izos, jah urrais so mawi.
Matthew 9 26 [CA] jah usiddja meriþa so and alla jaina airþa.
Matthew 9 27 [CA] jah hvarbondin Iesua jainþro, laistidedun afar imma twai blindans, hropjandans jah qiþandans: armai uggkis, sunau Daweidis!
Matthew 9 28 [CA] Qimandin þan in garda duatiddjedun imma þai blindans jah qaþ im Iesus: ga~u~laubjats þatei magjau þata taujan? Qeþun du imma: jai, frauja!
Matthew 9 29 [CA] þanuh attaitok augam ize qiþands: bi galaubeinai iggqarai wairþai iggqis.
Matthew 9 30 [CA] jah usluknodedun im augona, jah inagida ins Iesus qiþands: saihvats ei manna ni witi.
Matthew 9 31 [CA] iþ eis usgaggandans usmeridedun ina in allai airþai jainai.
Matthew 9 32 [CA] þanuh biþe utusiddjedun eis, sai, atberun imma mannan baudana daimonari.
Matthew 9 33 [CA] jah biþe usdribans warþ unhulþo, rodida sa dumba, jah sildaleikidedun manageins qiþandans: ni aiw swa uskunþ was in Israela.
Matthew 9 34 [CA] iþ Fareisaieis qeþun: in fauramaþlja unhulþono usdreibiþ unhulþons.
Matthew 9 35 [CA] jah bitauh Iesus baurgs allos jah haimos laisjands in gaqumþim ize, jah merjands aiwaggeljon þiudangardjos jah hailjands allos sauhtins jah alla unhailja.
Matthew 9 36 [CA] gasaihvands þan þos manageins infeinoda in ize, unte wesun afdauidai jah frawaurpanai swe lamba ni habandona hairdeis.
Matthew 9 37 [CA] þanuh qaþ du siponjam seinaim: asans raihtis managa, iþ waurstwjans fawai.
Matthew 9 38 [CA] bidjiþ nu fraujan asanais ei ussandjai waurstwjans in asan seina.
Matthew 10 1 [CA] Jah athaitands þans twalif si(ponjans) . . . .
Matthew 10 2 
Matthew 10 3 
Matthew 10 4 
Matthew 10 5 
Matthew 10 6 
Matthew 10 7 
Matthew 10 8 
Matthew 10 9 
Matthew 10 10 
Matthew 10 11 
Matthew 10 12 
Matthew 10 13 
Matthew 10 14 
Matthew 10 15 
Matthew 10 16 
Matthew 10 17 
Matthew 10 18 
Matthew 10 19 
Matthew 10 20 
Matthew 10 21 
Matthew 10 22 
Matthew 10 23 [CA] . . . . þizai baurg, þliuhaiþ in anþara: amen auk qiþa izwis, ei ni ustiuhiþ baurgs Israelis, unte qimiþ sa sunus mans.
Matthew 10 24 [CA] nist siponeis ufar laisarja nih skalks ufar fraujin seinamma.
Matthew 10 25 [CA] Ganah siponi ei wairþai swe laisareis is jah skalks swe frauja is; jabai gardawaldand Baiailzaibul haihaitun, und hvan filu mais þans innakundans is.
Matthew 10 26 [CA] ni nunu ogeiþ izwis ins; ni waiht auk ist gahuliþ, þatei ni andhuljaidau, jah fulgin, þatei ni ufkunnaidau.
Matthew 10 27 [CA] þatei qiþa izwis in riqiza, qiþaiþ in liuhada, jah þatei in auso gahauseiþ, merjaiþ ana hrotam.
Matthew 10 28 [CA] jah ni ogeiþ izwis þans usqimandans leika þatainei, iþ saiwalai ni magandans usqiman, iþ ogeiþ mais þana magandan jah saiwalai jah leika fraqistjan in gaiainnan.
Matthew 10 29 [CA] niu twai sparwans assarjau bugjanda? jah ains ize ni gadriusiþ ana airþa inuh attins izwaris wiljan.
Matthew 10 30 [CA] aþþan izwara jah tagla haubidis alla garaþana sind.
Matthew 10 31 [CA] ni nunu ogeiþ; managaim sparwam batizans sijuþ jus.
Matthew 10 32 [CA] Sahvazuh nu saei andhaitiþ mis in andwairþja manne, andhaita jah ik imma in andwairþja attins meinis saei in himinam ist.
Matthew 10 33 [CA] iþ þishvanoh saei afaikiþ mik in andwairþja manne, afaika jah ik ina in andwairþja attins meinis þis saei in himinam ist.
Matthew 10 34 [CA] nih ahjaiþ þatei qemjau lagjan gawairþi ana airþa; ni qam lagjan gawairþi, ak hairu.
Matthew 10 35 [CA] qam auk skaidan mannan wiþra attan is jah dauhtar wiþra aiþein izos jah bruþ wiþra swaihron izos;
Matthew 10 36 [CA] jah fijands mans innakundai is.
Matthew 10 37 [CA] saei frijoþ attan aiþþau aiþein ufar mik, nist meina wairþs; jah saei frijoþ sunu aiþþau dauhtar ufar mik, nist meina wairþs.
Matthew 10 38 [CA] jah saei ni nimiþ galgan seinana jah laistjai afar mis, nist meina wairþs.
Matthew 10 39 [CA] saei bigitiþ saiwala seina, fraqisteiþ izai; jah saei fraqisteiþ saiwalai seinai in meina, bigitiþ þo.
Matthew 10 40 [CA] sa andnimands izwis mik andnimiþ, jah sa mik andnimands andnimiþ þana sandjandan mik.
Matthew 10 41 [CA] sa andnimands praufetu in namin praufetaus mizdon praufetaus nimiþ, jah sa andnimands garaihtana in namin garaihtis mizdon garaihtis nimiþ.
Matthew 10 42 [CA] jah saei gadragkeiþ ainana þize minnistane stikla kaldis watins þatainei in namin siponeis, amen qiþa izwis, ei ni fraqisteiþ mizdon seinai.
Matthew 11 1 [CA] Jah warþ, biþe usfullida Iesus anabiudands þaim twalif siponjam seinaim, ushof sik jainþro du laisjan jah merjan and baurgs ize.
Matthew 11 2 [CA] iþ Iohannes gahausjands in karkarai waurstwa Xristaus, insandjands bi siponjam seinaim qaþ du imma:
Matthew 11 3 [CA] þû is sa qimanda þau anþarizuh beidaima?
Matthew 11 4 [CA] jah andhafjands Iesus qaþ du im: gaggandans gateihiþ Iohanne þatei gahauseiþ jah gasaihviþ.
Matthew 11 5 [CA] blindai ussaihvand, jah haltai gaggand, þrutsfillai hrainjai wairþand, jah baudai gahausjand, jah dauþai urreisand, jah unledai wailamerjanda:
Matthew 11 6 [CA] jah audags ist hvazuh saei ni gamarzjada in mis.
Matthew 11 7 [CA] at þaim þan afgaggandam, dugann Iesus qiþan þaim manageim bi Iohannen: hva usiddjeduþ ana auþida saihvan? raus fram winda wagidata?
Matthew 11 8 [CA] akei hva usiddjeduþ saihvan? mannan hnasqjaim wastjom gawasidana? sai, þaiei hnasqjaim wasidai sind, in gardim þiudane sind.
Matthew 11 9 [CA] akei hva usiddjeduþ saihvan? praufetu? jai, qiþa izwis: jah managizo praufetau.
Matthew 11 10 [CA] sa ist auk bi þanei gameliþ ist: sai, ik insandja aggilu meinana faura þus, saei gamanweiþ wig þeinana faura þus.
Matthew 11 11 [CA] amen, qiþa izwis: ni urrais in baurim qinono maiza Iohanne þamma daupjandin; iþ sa minniza in þiudangardjai himine maiza imma ist.
Matthew 11 12 [CA] framuh þan þaim dagam Iohannis þis daupjandins und hita þiudangardi himine anamahtjada, jah anamahtjandans frawilwand þo.
Matthew 11 13 [CA] allai auk praufeteis jah witoþ und Iohanne fauraqeþun;
Matthew 11 14 [CA] jah jabai wildedeiþ miþniman, sa ist Helias, saei skulda qiman.
Matthew 11 15 [CA] saei habai au(sona) (hausjandona), (ga)hausja(i).
Matthew 11 16 [CA] (hve) (nu) (galeiko) þata ku(ni)? (Galeik) (ist) (barnam) sitandam (in) (garunsim) (jah) (wopjan)dam anþar anþa(ris),
Matthew 11 17 [CA] (jah) (qiþan)dam: swiglodedum izw(is) (jah) ni plinsideduþ; huf(um) (jah) ni qainodeduþ.
Matthew 11 18 [CA] qam raihtis Iohan(nes) (nih) (mat)jands nih drigkan(ds) (jah) (qi)þand: unhulþ(on) (habaiþ).
Matthew 11 19 [CA] (qam) sa sunus mans (matjands) (jah) drigkands j(ah) (qiþand): (sai), (man)na afetja jah af(drug)kja, (mo)tarje frijonds jah frawaurhtaize. jah uswaurhta gadomida warþ handugei fram barnam seinaim.
Matthew 11 20 [CA] þanuh dugann idweitjan baurgim, in þaimei waurþun þos managistons mahteis is, (þatei) (ni) (idreigodedun) sik.
Matthew 11 21 [CA] (wai) (þus) (Kaurazein), (wai) (þ)us Beþ(saïdan); (unte) (iþ) (wa)urþeina (in) (Twre) (jah) (Seidon)e landa mah(teis) (þos) (waur)þanons in izwis, (airis) (þ)au in sakkau jah azgon (idreig)odedeina.
Matthew 11 22 [CA] sweþauh qi(þa) (izwis): Twrim jah Seidonim (sutizo) (wa)irþiþ in daga stau(os) (þau) (izwis).
Matthew 11 23 [CA] jah þu Kafarna(um), (þu) (und) (hi)min ushauhida, (dalaþ) (und) (halj)a galeiþis: (unte) (jabai) (in) (S)audaumjam (waur)þe(ina) (m)ahteis þos waurþanons in izwis, aiþþau eis weseina und hina dag.
Matthew 11 24 [CA] sweþauh qiþa izwis þatei airþai Saudaumje sutizo wairþiþ in daga stauos þau þus.
Matthew 11 25 [CA] inuh jainamma mela andhaf(jands) . . . .
Matthew 11 26 
Matthew 11 27 
Matthew 11 28 
Matthew 11 29 
Matthew 11 30 
Matthew 12 1 
Matthew 12 2 
Matthew 12 3 
Matthew 12 4 
Matthew 12 5 
Matthew 12 6 
Matthew 12 7 
Matthew 12 8 
Matthew 12 9 
Matthew 12 10 
Matthew 12 11 
Matthew 12 12 
Matthew 12 13 
Matthew 12 14 
Matthew 12 15 
Matthew 12 16 
Matthew 12 17 
Matthew 12 18 
Matthew 12 19 
Matthew 12 20 
Matthew 12 21 
Matthew 12 22 
Matthew 12 23 
Matthew 12 24 
Matthew 12 25 
Matthew 12 26 
Matthew 12 27 
Matthew 12 28 
Matthew 12 29 
Matthew 12 30 
Matthew 12 31 
Matthew 12 32 
Matthew 12 33 
Matthew 12 34 
Matthew 12 35 
Matthew 12 36 
Matthew 12 37 
Matthew 12 38 
Matthew 12 39 
Matthew 12 40 
Matthew 12 41 
Matthew 12 42 
Matthew 12 43 
Matthew 12 44 
Matthew 12 45 
Matthew 12 46 
Matthew 12 47 
Matthew 12 48 
Matthew 12 49 
Matthew 12 50 
Matthew 13 1 
Matthew 13 2 
Matthew 13 3 
Matthew 13 4 
Matthew 13 5 
Matthew 13 6 
Matthew 13 7 
Matthew 13 8 
Matthew 13 9 
Matthew 13 10 
Matthew 13 11 
Matthew 13 12 
Matthew 13 13 
Matthew 13 14 
Matthew 13 15 
Matthew 13 16 
Matthew 13 17 
Matthew 13 18 
Matthew 13 19 
Matthew 13 20 
Matthew 13 21 
Matthew 13 22 
Matthew 13 23 
Matthew 13 24 
Matthew 13 25 
Matthew 13 26 
Matthew 13 27 
Matthew 13 28 
Matthew 13 29 
Matthew 13 30 
Matthew 13 31 
Matthew 13 32 
Matthew 13 33 
Matthew 13 34 
Matthew 13 35 
Matthew 13 36 
Matthew 13 37 
Matthew 13 38 
Matthew 13 39 
Matthew 13 40 
Matthew 13 41 
Matthew 13 42 
Matthew 13 43 
Matthew 13 44 
Matthew 13 45 
Matthew 13 46 
Matthew 13 47 
Matthew 13 48 
Matthew 13 49 
Matthew 13 50 
Matthew 13 51 
Matthew 13 52 
Matthew 13 53 
Matthew 13 54 
Matthew 13 55 
Matthew 13 56 
Matthew 13 57 
Matthew 13 58 
Matthew 14 1 
Matthew 14 2 
Matthew 14 3 
Matthew 14 4 
Matthew 14 5 
Matthew 14 6 
Matthew 14 7 
Matthew 14 8 
Matthew 14 9 
Matthew 14 10 
Matthew 14 11 
Matthew 14 12 
Matthew 14 13 
Matthew 14 14 
Matthew 14 15 
Matthew 14 16 
Matthew 14 17 
Matthew 14 18 
Matthew 14 19 
Matthew 14 20 
Matthew 14 21 
Matthew 14 22 
Matthew 14 23 
Matthew 14 24 
Matthew 14 25 
Matthew 14 26 
Matthew 14 27 
Matthew 14 28 
Matthew 14 29 
Matthew 14 30 
Matthew 14 31 
Matthew 14 32 
Matthew 14 33 
Matthew 14 34 
Matthew 14 35 
Matthew 14 36 
Matthew 15 1 
Matthew 15 2 
Matthew 15 3 
Matthew 15 4 
Matthew 15 5 
Matthew 15 6 
Matthew 15 7 
Matthew 15 8 
Matthew 15 9 
Matthew 15 10 
Matthew 15 11 
Matthew 15 12 
Matthew 15 13 
Matthew 15 14 
Matthew 15 15 
Matthew 15 16 
Matthew 15 17 
Matthew 15 18 
Matthew 15 19 
Matthew 15 20 
Matthew 15 21 
Matthew 15 22 
Matthew 15 23 
Matthew 15 24 
Matthew 15 25 
Matthew 15 26 
Matthew 15 27 
Matthew 15 28 
Matthew 15 29 
Matthew 15 30 
Matthew 15 31 
Matthew 15 32 
Matthew 15 33 
Matthew 15 34 
Matthew 15 35 
Matthew 15 36 
Matthew 15 37 
Matthew 15 38 
Matthew 15 39 
Matthew 16 1 
Matthew 16 2 
Matthew 16 3 
Matthew 16 4 
Matthew 16 5 
Matthew 16 6 
Matthew 16 7 
Matthew 16 8 
Matthew 16 9 
Matthew 16 10 
Matthew 16 11 
Matthew 16 12 
Matthew 16 13 
Matthew 16 14 
Matthew 16 15 
Matthew 16 16 
Matthew 16 17 
Matthew 16 18 
Matthew 16 19 
Matthew 16 20 
Matthew 16 21 
Matthew 16 22 
Matthew 16 23 
Matthew 16 24 
Matthew 16 25 
Matthew 16 26 
Matthew 16 27 
Matthew 16 28 
Matthew 17 1 
Matthew 17 2 
Matthew 17 3 
Matthew 17 4 
Matthew 17 5 
Matthew 17 6 
Matthew 17 7 
Matthew 17 8 
Matthew 17 9 
Matthew 17 10 
Matthew 17 11 
Matthew 17 12 
Matthew 17 13 
Matthew 17 14 
Matthew 17 15 
Matthew 17 16 
Matthew 17 17 
Matthew 17 18 
Matthew 17 19 
Matthew 17 20 
Matthew 17 21 
Matthew 17 22 
Matthew 17 23 
Matthew 17 24 
Matthew 17 25 
Matthew 17 26 
Matthew 17 27 
Matthew 18 1 
Matthew 18 2 
Matthew 18 3 
Matthew 18 4 
Matthew 18 5 
Matthew 18 6 
Matthew 18 7 
Matthew 18 8 
Matthew 18 9 
Matthew 18 10 
Matthew 18 11 
Matthew 18 12 
Matthew 18 13 
Matthew 18 14 
Matthew 18 15 
Matthew 18 16 
Matthew 18 17 
Matthew 18 18 
Matthew 18 19 
Matthew 18 20 
Matthew 18 21 
Matthew 18 22 
Matthew 18 23 
Matthew 18 24 
Matthew 18 25 
Matthew 18 26 
Matthew 18 27 
Matthew 18 28 
Matthew 18 29 
Matthew 18 30 
Matthew 18 31 
Matthew 18 32 
Matthew 18 33 
Matthew 18 34 
Matthew 18 35 
Matthew 19 1 
Matthew 19 2 
Matthew 19 3 
Matthew 19 4 
Matthew 19 5 
Matthew 19 6 
Matthew 19 7 
Matthew 19 8 
Matthew 19 9 
Matthew 19 10 
Matthew 19 11 
Matthew 19 12 
Matthew 19 13 
Matthew 19 14 
Matthew 19 15 
Matthew 19 16 
Matthew 19 17 
Matthew 19 18 
Matthew 19 19 
Matthew 19 20 
Matthew 19 21 
Matthew 19 22 
Matthew 19 23 
Matthew 19 24 
Matthew 19 25 
Matthew 19 26 
Matthew 19 27 
Matthew 19 28 
Matthew 19 29 
Matthew 19 30 
Matthew 20 1 
Matthew 20 2 
Matthew 20 3 
Matthew 20 4 
Matthew 20 5 
Matthew 20 6 
Matthew 20 7 
Matthew 20 8 
Matthew 20 9 
Matthew 20 10 
Matthew 20 11 
Matthew 20 12 
Matthew 20 13 
Matthew 20 14 
Matthew 20 15 
Matthew 20 16 
Matthew 20 17 
Matthew 20 18 
Matthew 20 19 
Matthew 20 20 
Matthew 20 21 
Matthew 20 22 
Matthew 20 23 
Matthew 20 24 
Matthew 20 25 
Matthew 20 26 
Matthew 20 27 
Matthew 20 28 
Matthew 20 29 
Matthew 20 30 
Matthew 20 31 
Matthew 20 32 
Matthew 20 33 
Matthew 20 34 
Matthew 21 1 
Matthew 21 2 
Matthew 21 3 
Matthew 21 4 
Matthew 21 5 
Matthew 21 6 
Matthew 21 7 
Matthew 21 8 
Matthew 21 9 
Matthew 21 10 
Matthew 21 11 
Matthew 21 12 
Matthew 21 13 
Matthew 21 14 
Matthew 21 15 
Matthew 21 16 
Matthew 21 17 
Matthew 21 18 
Matthew 21 19 
Matthew 21 20 
Matthew 21 21 
Matthew 21 22 
Matthew 21 23 
Matthew 21 24 
Matthew 21 25 
Matthew 21 26 
Matthew 21 27 
Matthew 21 28 
Matthew 21 29 
Matthew 21 30 
Matthew 21 31 
Matthew 21 32 
Matthew 21 33 
Matthew 21 34 
Matthew 21 35 
Matthew 21 36 
Matthew 21 37 
Matthew 21 38 
Matthew 21 39 
Matthew 21 40 
Matthew 21 41 
Matthew 21 42 
Matthew 21 43 
Matthew 21 44 
Matthew 21 45 
Matthew 21 46 
Matthew 22 1 
Matthew 22 2 
Matthew 22 3 
Matthew 22 4 
Matthew 22 5 
Matthew 22 6 
Matthew 22 7 
Matthew 22 8 
Matthew 22 9 
Matthew 22 10 
Matthew 22 11 
Matthew 22 12 
Matthew 22 13 
Matthew 22 14 
Matthew 22 15 
Matthew 22 16 
Matthew 22 17 
Matthew 22 18 
Matthew 22 19 
Matthew 22 20 
Matthew 22 21 
Matthew 22 22 
Matthew 22 23 
Matthew 22 24 
Matthew 22 25 
Matthew 22 26 
Matthew 22 27 
Matthew 22 28 
Matthew 22 29 
Matthew 22 30 
Matthew 22 31 
Matthew 22 32 
Matthew 22 33 
Matthew 22 34 
Matthew 22 35 
Matthew 22 36 
Matthew 22 37 
Matthew 22 38 
Matthew 22 39 
Matthew 22 40 
Matthew 22 41 
Matthew 22 42 
Matthew 22 43 
Matthew 22 44 
Matthew 22 45 
Matthew 22 46 
Matthew 23 1 
Matthew 23 2 
Matthew 23 3 
Matthew 23 4 
Matthew 23 5 
Matthew 23 6 
Matthew 23 7 
Matthew 23 8 
Matthew 23 9 
Matthew 23 10 
Matthew 23 11 
Matthew 23 12 
Matthew 23 13 
Matthew 23 14 
Matthew 23 15 
Matthew 23 16 
Matthew 23 17 
Matthew 23 18 
Matthew 23 19 
Matthew 23 20 
Matthew 23 21 
Matthew 23 22 
Matthew 23 23 
Matthew 23 24 
Matthew 23 25 
Matthew 23 26 
Matthew 23 27 
Matthew 23 28 
Matthew 23 29 
Matthew 23 30 
Matthew 23 31 
Matthew 23 32 
Matthew 23 33 
Matthew 23 34 
Matthew 23 35 
Matthew 23 36 
Matthew 23 37 
Matthew 23 38 
Matthew 23 39 
Matthew 24 1 
Matthew 24 2 
Matthew 24 3 
Matthew 24 4 
Matthew 24 5 
Matthew 24 6 
Matthew 24 7 
Matthew 24 8 
Matthew 24 9 
Matthew 24 10 
Matthew 24 11 
Matthew 24 12 
Matthew 24 13 
Matthew 24 14 
Matthew 24 15 
Matthew 24 16 
Matthew 24 17 
Matthew 24 18 
Matthew 24 19 
Matthew 24 20 
Matthew 24 21 
Matthew 24 22 
Matthew 24 23 
Matthew 24 24 
Matthew 24 25 
Matthew 24 26 
Matthew 24 27 
Matthew 24 28 
Matthew 24 29 
Matthew 24 30 
Matthew 24 31 
Matthew 24 32 
Matthew 24 33 
Matthew 24 34 
Matthew 24 35 
Matthew 24 36 
Matthew 24 37 
Matthew 24 38 
Matthew 24 39 
Matthew 24 40 
Matthew 24 41 
Matthew 24 42 
Matthew 24 43 
Matthew 24 44 
Matthew 24 45 
Matthew 24 46 
Matthew 24 47 
Matthew 24 48 
Matthew 24 49 
Matthew 24 50 
Matthew 24 51 
Matthew 25 1 
Matthew 25 2 
Matthew 25 3 
Matthew 25 4 
Matthew 25 5 
Matthew 25 6 
Matthew 25 7 
Matthew 25 8 
Matthew 25 9 
Matthew 25 10 
Matthew 25 11 
Matthew 25 12 
Matthew 25 13 
Matthew 25 14 
Matthew 25 15 
Matthew 25 16 
Matthew 25 17 
Matthew 25 18 
Matthew 25 19 
Matthew 25 20 
Matthew 25 21 
Matthew 25 22 
Matthew 25 23 
Matthew 25 24 
Matthew 25 25 
Matthew 25 26 
Matthew 25 27 
Matthew 25 28 
Matthew 25 29 
Matthew 25 30 
Matthew 25 31 
Matthew 25 32 
Matthew 25 33 
Matthew 25 34 
Matthew 25 35 
Matthew 25 36 
Matthew 25 37 
Matthew 25 38 [C] hvanuh þan þuk sehvum gast jah galaþodedum? aiþþau naqadana jah wasidedum?
Matthew 25 39 [C] hvanuh þan þuk sehvum siukana aiþþau in karkarai jah atiddjedum du þus?
Matthew 25 40 [C] jah andhafjands sa þiudans qiþiþ du im: amen, qiþa izwis: jah þanei tawideduþ ainamma þize minnistane broþre meinaize, mis tawideduþ.
Matthew 25 41 [C] þanuh qiþiþ jah þaim af hleidumein ferai: gaggiþ fairra mis, jus fraqiþanans, in fon þata aiweino, þata manwido unhulþin jah aggilum is.
Matthew 25 42 [C] unte gredags was jan~ni gebuþ mis matjan; afþaursiþs was jan~ni dragkideduþ mik;
Matthew 25 43 [C] gasts <was> jan~ni galaþ(ode)duþ mik; naqaþs jan~ni waside(duþ) mik; siuks jah in karkarai jan~ni gaweisodeduþ meina.
Matthew 25 44 [C] þanuh andhafjand jah þai qiþandans: frauja, hvan þuk sehvum gredagana aiþþau afþaursidana aiþþau gast aiþþau naqadana aiþþau siukana aiþþau in karkarai jan~ni andbahtidedeima þus?
Matthew 25 45 [C] þanuh andhafjiþ im qiþands: amen, qiþa izwis, jah þanei ni tawideduþ ainamma þize leitilane, mis ni tawideduþ.
Matthew 25 46 [C] jah galeiþand þai in balwein aiweinon, iþ þai garaihtans in libain aiweinon.
Matthew 26 1 [C] Jah warþ, biþe ustauh Iesus alla þo waurda, qaþ siponjam sein(aim):
Matthew 26 2 [C] wituþ þatei afar twans dagans p(aska) wairþiþ, jas~sa sunus mans atg(iba)da du ushramjan.
Matthew 26 3 [C] þanuh . . . .
Matthew 26 4 
Matthew 26 5 
Matthew 26 6 
Matthew 26 7 
Matthew 26 8 
Matthew 26 9 
Matthew 26 10 
Matthew 26 11 
Matthew 26 12 
Matthew 26 13 
Matthew 26 14 
Matthew 26 15 
Matthew 26 16 
Matthew 26 17 
Matthew 26 18 
Matthew 26 19 
Matthew 26 20 
Matthew 26 21 
Matthew 26 22 
Matthew 26 23 
Matthew 26 24 
Matthew 26 25 
Matthew 26 26 
Matthew 26 27 
Matthew 26 28 
Matthew 26 29 
Matthew 26 30 
Matthew 26 31 
Matthew 26 32 
Matthew 26 33 
Matthew 26 34 
Matthew 26 35 
Matthew 26 36 
Matthew 26 37 
Matthew 26 38 
Matthew 26 39 
Matthew 26 40 
Matthew 26 41 
Matthew 26 42 
Matthew 26 43 
Matthew 26 44 
Matthew 26 45 
Matthew 26 46 
Matthew 26 47 
Matthew 26 48 
Matthew 26 49 
Matthew 26 50 
Matthew 26 51 
Matthew 26 52 
Matthew 26 53 
Matthew 26 54 
Matthew 26 55 
Matthew 26 56 
Matthew 26 57 
Matthew 26 58 
Matthew 26 59 
Matthew 26 60 
Matthew 26 61 
Matthew 26 62 
Matthew 26 63 
Matthew 26 64 
Matthew 26 65 [C] . . . . þaurbum weitwode? sai, nu gahausideduþ þo wajamerein is.
Matthew 26 66 [C] hva izwis þugkeiþ? iþ eis andhafjandans qeþun: skula dauþaus ist.
Matthew 26 67 [C] þanuh spiwun ana andawleizn is jah kaupastedun ina; sumaiþ~þan lofam slohun
Matthew 26 68 [C] qiþandans: praufetei unsis, Xristu, hvas ist sa slahands þuk?
Matthew 26 69 [C] iþ Paitrus uta sat ana rohsnai, jah duatiddja imma aina þiwi qiþandei: jah þu wast miþ Iesua þamma Galeilaiau.
Matthew 26 70 [C] iþ is laugnida faura þaim allaim qiþands: ni wait hva qiþis.
Matthew 26 71 [C] usgaggandan þan ina in daur, gasahv ina anþara jah qaþ du þaim jainar: jas~sa was miþ Iesua þamma Nazoraiau.
Matthew 26 72 [C] jah aftra laugnida miþ aiþa swarands þatei ni kann þana mannan.
Matthew 26 73 [C] afar leitil þan atgaggandans þai stand<and>ans qeþun Paitrau: bi sunjai, jah þu þize is; jah auk razda þeina bandweiþ þuk.
Matthew 26 74 [C] þanuh dugann afdomjan jah swaran þatei ni kann þana mannan. jah suns hana hrukida.
Matthew 26 75 [C] jah gamunda Paitrus waurdis Iesuis qiþanis du sis: þatei faur hanins hruk þrim sinþam inwidis mik. jah usgaggands ut gaigrot baitraba.
Matthew 27 1 [C] At maurgin þan waurþanana, garuni nemun allai þai gudjans jah þai . . . .
Matthew 27 2 [CA] jah gabindandans ina gatauhun jah anafulhun ina Pauntiau Peilatau kindina.
Matthew 27 3 [CA] þanuh gasaihvands Iudas sa galewjands ina þatei du stauai gatauhans warþ, idreigonds gawandida þans þrins tiguns silubrinaize gudjam jah sinistam
Matthew 27 4 [CA] qiþands: frawaurhta mis galewjands bloþ swikn. iþ eis qeþun: hva kara unsis? þu witeis.
Matthew 27 5 [CA] jah atwairpands þaim silubr<ein>am in alh aflaiþ, jah galeiþands ushaihah sik.
Matthew 27 6 [CA] iþ þai gudjans nimandans þans skattans qeþun: ni skuld ist lagjan þans in kaurbaunan, unte andawairþi bloþis ist.
Matthew 27 7 [CA] garuni þan nimandans usbauhtedun us þaim þana akr kasjins, du usfilhan ana gastim.
Matthew 27 8 [CA] duþþe haitans warþ akrs jains akrs bloþis und hina dag.
Matthew 27 9 [CA] þanuh usfullnoda þata qiþano þairh Iairaimian praufetu qiþandan: jah usnemun þrins tiguns silubreinaize andawairþi þis wairþodins, þatei garahnidedun fram sunum Israelis,
Matthew 27 10 [CA] jah atgebun ins und akra kasjins, swaswe anabauþ mis frauja.
Matthew 27 11 [CA] iþ Iesus stoþ faura kindina, jah frah ina sa kindins qiþands: þu is þiudans Iudaie? iþ Iesus qaþ du imma: þu qiþis.
Matthew 27 12 [CA] jah miþþanei wrohiþs was fram þaim gudjam jah sinistam, ni waiht andhof.
Matthew 27 13 [CA] þanuh qaþ du imma Peilatus: niu hauseis hvan filu ana þuk weitwodjand?
Matthew 27 14 [CA] jah ni andhof imma wiþra ni ainhun waurde, swaswe sildaleikida sa kindins filu.
Matthew 27 15 [CA] and dulþ þan hvarjoh biuhts was sa kindins fraletan ainana þizai managein bandjan, þanei wildedun.
Matthew 27 16 [CA] habaidedunuh þan bandjan gatarhidana <haitanana> Barabban.
Matthew 27 17 [CA] gaqumanaim þan im, qaþ im Peilatus: hvana wileiþ ei fraletau izwis? Barabban þau Iesu, saei haitada Xristus?
Matthew 27 18 [CA] wissa auk þatei in neiþis atgebun ina.
Matthew 27 19 [CA] sitandin þan imma ana stauastola, insandida du imma qens is qiþandei: ni waiht þus jah þamma garaihtin . . . .
Matthew 27 20 
Matthew 27 21 
Matthew 27 22 
Matthew 27 23 
Matthew 27 24 
Matthew 27 25 
Matthew 27 26 
Matthew 27 27 
Matthew 27 28 
Matthew 27 29 
Matthew 27 30 
Matthew 27 31 
Matthew 27 32 
Matthew 27 33 
Matthew 27 34 
Matthew 27 35 
Matthew 27 36 
Matthew 27 37 
Matthew 27 38 
Matthew 27 39 
Matthew 27 40 
Matthew 27 41 
Matthew 27 42 [CA] . . . . Israelis ist, atsteigadau nu af þamma galgin [ei gasaihvaima] jah galaubjam imma.
Matthew 27 43 [CA] trauaida du guda; lausjadau nu ina, jabai wili ina; qaþ auk þatei gudis im sunus.
Matthew 27 44 [CA] þatuh samo jah þai waidedjans þai miþushramidans imma idweitidedun imma.
Matthew 27 45 [CA] fram saihston þan hveilai warþ riqis ufar allai airþai und hveila niundon.
Matthew 27 46 [CA] iþ þan bi hveila niundon ufhropida Iesus stibnai mikilai qiþands: helei, helei, lima sibakþani, þatei ist: guþ meins, guþ meins, duhve mis bilaist?
Matthew 27 47 [CA] iþ sumai þize jainar standandane gahausjandans qeþun þatei Helian wopeiþ sa.
Matthew 27 48 [CA] jah suns þragida ains us im jah nam swamm fulljands aketis, jah lagjands ana raus draggkida ina.
Matthew 27 49 [CA] iþ þai anþarai qeþun: let, ei saihvam, qimaiu Helias nasjan ina.
Matthew 27 50 [CA] iþ Iesus aftra hropjands stibnai mikilai aflailot ahman.
Matthew 27 51 [CA] jah þan faurhah alhs diskritnoda in twa, iupaþro und dalaþ, jah airþa inreiraida, jah stainos disskritnodedun,
Matthew 27 52 [CA] jah hlaiwasnos usluknodedun, jah managa leika þize ligandane weihaize urrisun.
Matthew 27 53 [CA] jah usgaggandans us hlaiwasnom afar urrist is innatgaggandans in þo weihon baurg jah ataugidedun sik managaim.
Matthew 27 54 [CA] iþ hundafaþs jah þai miþ imma witandans Iesua, gasaihvandans þo reiron jah þo waurþanona, ohtedun abraba, qiþandans: bi sunjai gudis sunus ist sa.
Matthew 27 55 [CA] wesunuh þan jainar qinons managos fairraþro saihvandeins, þozei laistidedun afar Iesua fram Galeilaia, andbahtjandeins imma,
Matthew 27 56 [CA] in þaimei was Marja so Magdalene, jah Marja so Iakobis jah Iosezis aiþei, jah aiþei suniwe Zaibaidaiaus.
Matthew 27 57 [CA] iþ þan seiþu warþ, qam manna gabigs af Areimaþaias þizuh namo Iosef, saei jah silba siponida Iesua.
Matthew 27 58 [CA] sah atgaggands du Peilatau baþ þis leikis Iesuis. þanuh Peilatus uslaubida giban þata leik.
Matthew 27 59 [CA] jah nimands þata leik Iosef biwand ita sabana hrainjamma
Matthew 27 60 [CA] jah galagida ita in niujamma seinamma hlaiwa þatei ushuloda ana staina jah faurwalwjands staina mikilamma daurons þis hlaiwis galaiþ.
Matthew 27 61 [CA] wasuh þan jainar Marja Magdalene jah so anþara Marja sitandeins andwairþis þamma hlaiwa.
Matthew 27 62 [CA] iftumin þan daga, saei ist afar paraskaiwein, gaqemun auhumistans gudjans jah Fareisaieis du Peilatau
Matthew 27 63 [CA] qiþandans: frauja, gamundedum þatei jains airzjands qaþ nauh libands: afar þrins dagans urreisa.
Matthew 27 64 [CA] hait nu witan þamma hlaiwa und þana þridjan dag, ibai ufto qimandans þai siponjos is binimaina imma jah qiþaina du managein: urrais us dauþaim, jah ist so speidizei airziþa wairsizei þizai frumein.
Matthew 27 65 [CA] qaþ im Peilatus: habaiþ wardjans, gaggiþ witaiduh swaswe kunnuþ.
Matthew 27 66 [CA] iþ eis gaggandans galukun þata hlaiw, faursigljandans þana . . . .
Matthew 28 1 
Matthew 28 2 
Matthew 28 3 
Matthew 28 4 
Matthew 28 5 
Matthew 28 6 
Matthew 28 7 
Matthew 28 8 
Matthew 28 9 
Matthew 28 10 
Matthew 28 11 
Matthew 28 12 
Matthew 28 13 
Matthew 28 14 
Matthew 28 15 
Matthew 28 16 
Matthew 28 17 
Matthew 28 18 
Matthew 28 19 
Matthew 28 20 
Mark 1 1 [CA] Anastodeins aiwaggeljons Iesuis Xristaus sunaus gudis.
Mark 1 2 [CA] swe gameliþ ist in Esaïin praufetau: sai, ik insandja aggilu meinana faura þus, saei gamanweiþ wig þeinana faura þus.
Mark 1 3 [CA] Stibna wopjandins in auþidai: manweiþ wig fraujins, raihtos waurkeiþ staigos gudis unsaris.
Mark 1 4 [CA] was Iohannes daupjands in auþidai jah merjands daupein idreigos du aflageinai frawaurhte.
Mark 1 5 [CA] jah usiddjedun du imma all Iudaialand jah Iairusaulwmeis, jah daupidai wesun allai in Iaurdane ahvai fram imma, andhaitandans frawaurhtim seinaim.
Mark 1 6 [CA] wasuþ~þan Iohannes gawasiþs taglam ulbandaus jah gairda filleina bi hup seinana jah matida þramsteins jah miliþ haiþiwisk.
Mark 1 7 [CA] jah merida qiþands: qimiþ swinþoza mis sa afar mis, þizei ik ni im wairþs anahneiwands andbindan skaudaraip skohe is.
Mark 1 8 [CA] aþþan ik daupja izwis in watin, iþ is daupeiþ izwis in ahmin weihamma.
Mark 1 9 [CA] jah warþ in jainaim dagam, qam Iesus fram Nazaraiþ Galeilaias jah daupiþs was fram Iohanne in Iaurdane.
Mark 1 10 [CA] jah suns usgaggands us þamma watin gasahv usluknans himinans jah ahman swe ahak atgaggandan ana ina.
Mark 1 11 [CA] jah stibna qam us himinam: þu is sunus meins sa liuba, in þuzei waila galeikaida.
Mark 1 12 [CA] jah suns sai, ahma ina ustauh in auþida.
Mark 1 13 [CA] jah was in þizai auþidai dage fidwor tiguns fraisans fram Satanin, jah was miþ diuzam, jah aggileis andbahtidedun imma.
Mark 1 14 [CA] iþ afar þatei atgibans warþ Iohannes, qam Iesus in Galeilaia merjands aiwaggeljon þiudangardjos gudis,
Mark 1 15 [CA] qiþands þatei usfullnoda þata mel jah atnehvida sik þiudangardi gudis: idreigoþ jah galaubeiþ in aiwaggeljon.
Mark 1 16 [CA] jah hvarbonds faur marein Galeilaias gasahv Seimonu jah Andraian broþar is, þis Seimonis, wairpandans nati in marein; wesun auk fiskjans.
Mark 1 17 [CA] jah qaþ im Iesus: hirjats afar mis, jah gatauja igqis wairþan nutans manne.
Mark 1 18 [CA] jah suns afletandans þo natja seina laistidedun afar imma.
Mark 1 19 [CA] jah jainþro inngaggands framis leit<ilat>a gasahv Iakobu þana Zaibaidaiaus jah Iohanne broþar is, jah þans in skipa manwjandans natja.
Mark 1 20 [CA] jah suns haihait ins. jah afletandans attan seinana Zaibaidaiu in þamma skipa miþ asnjam, galiþun afar imma.
Mark 1 21 [CA] jah galiþun in Kafarnaum, jah suns sabbato daga galeiþands in swnagogen laisida ins.
Mark 1 22 [CA] jah usfilmans waurþun ana þizai laiseinai is; unte was laisjands ins swe waldufni habands jah ni swaswe þai bokarjos.
Mark 1 23 [CA] jah was in þizai swnagogen ize manna in unhrainjamma ahmin jah ufhropida
Mark 1 24 [CA] qiþands: fralet, hva uns jah þus, Iesu Nazorenai, qamt fraqistjan uns? kann þuk, hvas þu is, sa weiha gudis.
Mark 1 25 [CA] jah andbait ina Iesus qiþands: þahai jah usgagg ut us þamma, ahma unhrainja.
Mark 1 26 [CA] jah tahida ina ahma sa unhrainja jah hropjands stibnai mikilai usiddja us imma.
Mark 1 27 [CA] jah afslauþnodedun allai sildaleikjandans, swaei sokidedun miþ sis misso qiþandans: hva sijai þata? hvo so laiseino so niujo, ei miþ waldufnja jah ahmam þaim unhrainjam anabiudiþ jah ufhausjand imma?
Mark 1 28 [CA] usiddja þan meriþa is suns and allans bisitands Galeilaias.
Mark 1 29 [CA] jah suns us þizai swnagogen usgaggandans qemun in garda Seimonis jah Andraiins miþ Iakobau jah Iohannen.
Mark 1 30 [CA] iþ swaihro Seimonis lag in brinnon: jah suns qeþun imma bi ija.
Mark 1 31 [CA] jah duatgaggands urraisida þo undgreipands handu izos, jah aflailot þo so brinno suns, jah andbahtida im.
Mark 1 32 [CA] andanahtja þan waurþanamma, þan gasaggq sauil, berun du imma allans þans ubil habandans jah unhulþons habandans.
Mark 1 33 [CA] jah so baurgs alla garunnana was at daura.
Mark 1 34 [CA] jah gahailida managans ubil habandans missaleikaim sauhtim jah unhulþons managos uswarp jah ni fralailot rodjan þos unhulþons, unte kunþedun ina.
Mark 1 35 [CA] jah air uhtwon usstandands usiddja jah galaiþ ana auþjana staþ jah jainar baþ.
Mark 1 36 [CA] jah galaistans waurþun imma Seimon jah þai miþ imma.
Mark 1 37 [CA] jah bigitandans ina qeþun du imma þatei allai þuk sokjand.
Mark 1 38 [CA] jah qaþ du im: gaggam du þaim bisunjane haimom jah baurgim, ei jah jainar merjau, unte duþe qam.
Mark 1 39 [CA] jah was merjands in swnagogim ize and alla Galeilaian jah unhulþons uswairpands.
Mark 1 40 [CA] jah qam at imma þrutsfill habands, bidjands ina jah kniwam knussjands jah qiþands du imma þatei jabai wileis, magt mik gahrainjan.
Mark 1 41 [CA] iþ Iesus infeinands, ufrakjands handu seina attaitok imma jah qaþ imma: wiljau, wairþ hrains.
Mark 1 42 [CA] jah biþe qaþ þata Iesus, suns þata þrutsfill aflaiþ af imma, jah hrains warþ.
Mark 1 43 [CA] jah gahvotjands imma suns ussandida ina
Mark 1 44 [CA] jah qaþ du imma: saihv ei mannhun ni qiþais waiht; ak gagg þuk silban ataugjan gudjin jah atbair fram gahraineinai þeinai þatei anabauþ Moses du weitwodiþai im.
Mark 1 45 [CA] iþ is usgaggands dugann merjan filu jah usqiþan þata waurd, swaswe is juþan ni mahta andaugjo in baurg galeiþan, ak uta ana auþjaim stadim was; jah iddjedun du imma allaþro.
Mark 2 1 [CA] Jah galaiþ aftra in Kafarnaum afar dagans, jah gafrehun þatei in garda ist.
Mark 2 2 [CA] jah suns gaqemun managai, swaswe juþan ni gamostedun nih at daura, jah rodida im waurd.
Mark 2 3 [CA] jah qemun at imma usliþan bairandans, hafanana fram fidworim.
Mark 2 4 [CA] jah ni magandans nehva qiman imma faura manageim, andhulidedun hrot þarei was Iesus jah usgrabandans insailidedun þata badi [jah fralailotun] ana þammei lag sa usliþa.
Mark 2 5 [CA] gasaihvands þan Iesus galaubein ize qaþ du þamma usliþin: barnilo, afletanda þus frawaurhteis þeinos.
Mark 2 6 [CA] wesunuh þan sumai þize bokarje jainar sitandans jah þagkjandans sis in hairtam seinaim:
Mark 2 7 [CA] hva sa swa rodeiþ naiteinins? hvas mag afletan frawaurhtins, niba ains guþ?
Mark 2 8 [CA] jah suns ufkunnands Iesus ahmin seinamma þatei swa þai mitodedun sis, qaþ du im: duhve mitoþ þata in hairtam izwaraim?
Mark 2 9 [CA] hvaþar ist azetizo du qiþan þamma usliþin: afletanda þus frawaurhteis þeinos, þau qiþan: urreis jah nim þata badi þeinata jah gagg?
Mark 2 10 [CA] aþþan ei witeiþ þatei waldufni habaiþ sunus mans ana airþai afletan frawaurhtins, qaþ du þamma usliþin:
Mark 2 11 [CA] þus qiþa: urreis nimuh þata badi þein jah gagg du garda þeinamma.
Mark 2 12 [CA] jah urrais suns jah ushafjands badi usiddja faura andwairþja allaize, swaswe usgeisnodedun allai jah hauhidedun mikiljandans guþ, qiþandans þatei aiw swa ni gasehvun.
Mark 2 13 [CA] jah galaiþ aftra faur marein, jah all manageins iddjedun du imma, jah laisida ins.
Mark 2 14 [CA] jah hvarbonds gasahv Laiwwi þana Alfaiaus sitandan at motai jah qaþ du imma: gagg afar mis. Jah usstandands iddja afar imma.
Mark 2 15 [CA] jah warþ, biþe is anakumbida in garda is, jah managai motarjos jah frawaurhtai miþanakumbidedun Iesua jah siponjam is; wesun auk managai jah iddjedun afar imma.
Mark 2 16 [CA] jah þai bokarjos jah Fareisaieis gasaihvandans ina matjandan miþ þaim motarjam jah frawaurhtaim, qeþun du þaim siponjam is: hva ist þatei miþ motarjam jah frawaurhtaim matjiþ jah driggkiþ?
Mark 2 17 [CA] jah gahausjands Iesus qaþ du im: ni þaurbun swinþai lekeis, ak þai ubilaba habandans; ni qam laþon uswaurhtans, ak frawaurhtans.
Mark 2 18 [CA] jah wesun siponjos Iohannis jah Fareisaieis fastandans; jah atiddjedun jah qeþun du imma: duhve siponjos Iohannes jah Fareisaieis fastand, iþ þai þeinai siponjos ni fastand?
Mark 2 19 [CA] jah qaþ im Iesus: ibai magun sunjus bruþfadis, und þatei miþ im ist bruþfaþs, fastan? swa lagga hveila swe miþ sis haband bruþfad, ni magun fastan.
Mark 2 20 [CA] aþþan atgaggand dagos þan afnimada af im sa bruþfaþs, jah þan fastand in jainamma daga.
Mark 2 21 [CA] ni manna plat fanins niujis siujiþ ana snagan fairnjana; ibai afnimai fullon af þamma sa niuja þamma fairnjin, jah wairsiza gataura wairþiþ.
Mark 2 22 [CA] ni manna giutiþ wein juggata in balgins fairnjans; ibai aufto distairai wein þata niujo þans balgins, jah wein usgutniþ, jah þai balgeis fraqistnand; ak wein juggata in balgins niujans giutand.
Mark 2 23 [CA] jah warþ þairhgaggan imma sabbato daga þairh atisk, jah dugunnun siponjos is skewjandans raupjan ahsa.
Mark 2 24 [CA] jah Fareisaieis qeþun du imma: sai, hva taujand siponjos þeinai sabbatim þatei ni skuld ist?
Mark 2 25 [CA] jah is qaþ du im: niu ussuggwuþ aiw hva gatawida Daweid, þan þaurfta jah gredags was, is jah þai miþ imma?
Mark 2 26 [CA] hvaiwa galaiþ in gard gudis uf Abiaþara gudjin jah hlaibans faurlageinais matida, þanzei ni skuld ist matjan niba ainaim gudjam, jah gaf jah þaim miþ sis wisandam?
Mark 2 27 [CA] jah qaþ im: sabbato in mans warþ gaskapans, ni manna in sabbato dagis;
Mark 2 28 [CA] swaei frauja ist sa sunus mans jah þamma sabbato.
Mark 3 1 [CA] Jah galaiþ aftra in swnagogen, jah was jainar manna gaþaursana habands handu.
Mark 3 2 [CA] jah witaidedun imma hailidediu sabbato daga, ei wrohidedeina ina.
Mark 3 3 [CA] jah qaþ du þamma mann þamma gaþaursana habandin handu: urreis in midumai.
Mark 3 4 [CA] jah qaþ du im: skuldu ist in sabbatim þiuþ taujan aiþþau unþiuþ taujan, saiwala nasjan aiþþau usqistjan? iþ eis þahaidedun.
Mark 3 5 [CA] jah ussaihvands ins miþ moda, gaurs in daubiþos hairtins ize qaþ du þamma mann: ufrakei þo handu þeina! jah ufrakida, jah gastoþ aftra so handus is.
Mark 3 6 [CA] jah gaggandans þan Fareisaieis sunsaiw miþ þaim Herodianum garuni gatawidedun bi ina, ei imma usqemeina.
Mark 3 7 [CA] jah Iesus aflaiþ miþ siponjam seinaim du marein, jah filu manageins us Galeilaia laistidedun afar imma,
Mark 3 8 [CA] jah us Iudaia jah us Iairusaulwmim jah us Idumaia jah hindana Iaurdanaus; jah þai bi Twra jah Seidona, manageins filu, gahausjandans hvan filu is tawida, qemun at imma.
Mark 3 9 [CA] jah qaþ þaim siponjam seinaim ei skip habaiþ wesi at imma in þizos manageins, ei ni þraiheina ina.
Mark 3 10 [CA] managans auk gahailida, swaswe drusun ana ina ei imma attaitokeina, jah swa managai swe habaidedun wundufnjos
Mark 3 11 [CA] jah ahmans unhrainjans, þaih þan ina gasehvun, drusun du imma jah hropidedun qiþandans þatei þu is sunus gudis.
Mark 3 12 [CA] jah filu andbait ins ei ina ni gaswikunþidedeina.
Mark 3 13 [CA] jah ustaig in fairguni jah athaihait þanzei wilda is, jah galiþun du imma.
Mark 3 14 [CA] jah gawaurhta twalif du wisan miþ sis, jah ei insandidedi ins merjan
Mark 3 15 [CA] jah haban waldufni du hailjan sauhtins jah uswairpan unhulþons.
Mark 3 16 [CA] jah gasatida Seimona namo Paitrus;
Mark 3 17 [CA] jah Iakobau þamma Zaibaidaiaus jah Iohanne broþr Iakobaus jah gasatida im namna Bauanairgais, þatei ist: sunjus þeihvons;
Mark 3 18 [CA] jah Andraian jah Filippu jah Barþaulaumaiu jah Matþaiu jah Þoman jah Iakobu þana Alfaiaus jah Þaddaiu jah Seimona þana Kananeiten
Mark 3 19 [CA] jah Iudan Iskarioten, saei jah galewida ina.
Mark 3 20 [CA] jah atiddjedun in gard, jah gaïddja sik <aftra> managei, swaswe ni mahtedun nih hlaif matjan.
Mark 3 21 [CA] jah hausjandans fram imma bokarjos jah anþarai usiddjedun gahaban ina; qeþun auk þatei usgaisiþs ist.
Mark 3 22 [CA] jah bokarjos þai af Iairusaulwmai qimandans qeþun þatei Baiailzaibul habaiþ, jah þatei in þamma reikistin unhulþono uswairpiþ þaim unhulþom.
Mark 3 23 [CA] jah athaitands ins in gajukom qaþ du im: hvaiwa mag Satanas Satanan uswairpan?
Mark 3 24 [CA] jah jabai þiudangardi wiþra sik gadailjada, ni mag standan so þiudangardi jaina.
Mark 3 25 [CA] jah jabai gards wiþra sik gadailjada, ni mag standan sa gards jains.
Mark 3 26 [CA] jah jabai Satana usstoþ ana sik silban jah gadailiþs warþ, ni mag gastandan, ak andi habaiþ.
Mark 3 27 [CA] ni manna mag kasa swinþis galeiþands in gard is wilwan, niba faurþis þana swinþan gabindiþ; jah <þan> þana gard is diswilwai.
Mark 3 28 [CA] amen, qiþa izwis, þatei allata afletada þata frawaurhte sunum manne, jah naiteinos swa managos swaswe wajamerjand;
Mark 3 29 [CA] aþþan saei wajamereiþ ahman weihana ni habaiþ fralet aiw, ak skula ist aiweinaizos frawaurhtais.
Mark 3 30 [CA] unte qeþun: ahman unhrainjana habaiþ.
Mark 3 31 [CA] jah qemun þan aiþei is jah broþrjus is jah uta standandona insandidedun du imma, haitandona ina.
Mark 3 32 [CA] jah setun bi ina managei; qeþun þan du imma: sai, aiþei þeina jah broþrjus þeinai jah swistrjus þeinos uta sokjand þuk.
Mark 3 33 [CA] jah andhof im qiþands: hvo ist so aiþei meina aiþþau þai broþrjus meinai?
Mark 3 34 [CA] jah bisaihvands bisunjane þans bi sik sitandans qaþ: sai, aiþei meina jah þai broþrjus meinai.
Mark 3 35 [CA] saei allis waurkeiþ wiljan gudis, sa jah broþar meins jah swistar jah aiþei ist.
Mark 4 1 [CA] Jah aftra [Iesus] dugann laisjan at marein, jah galesun sik du imma manageins filu, swaswe ina galeiþan<dan> in skip gasitan in marein; jah alla so managei wiþra marein ana staþa was.
Mark 4 2 [CA] jah laisida ins in gajukom manag jah qaþ im in laiseinai seinai:
Mark 4 3 [CA] hauseiþ! sai, urrann sa saiands du saian fraiwa seinamma.
Mark 4 4 [CA] jah warþ, miþþanei saiso, sum raihtis gadraus faur wig, jah qemun fuglos jah fretun þata.
Mark 4 5 [CA] anþaruþ~þan gadraus ana stainahamma, þarei ni habaida airþa managa, jah suns urrann, in þizei ni habaida diupaizos airþos;
Mark 4 6 [CA] at sunnin þan urrinnandin ufbrann, jah unte ni habaida waurtins, gaþaursnoda.
Mark 4 7 [CA] jah sum gadraus in þaurnuns; jah ufarstigun þai þaurnjus jah afhvapidedun þata, jah akran ni gaf.
Mark 4 8 [CA] jah sum gadraus in airþa goda jah gaf akran urrinnando jah wahsjando, jah bar ain ·l· jah ain ·j· jah ain ·r·
Mark 4 9 [CA] jah qaþ: saei habai ausona hausjandona, gahausjai.
Mark 4 10 [CA] iþ biþe warþ sundro, frehun ina þai bi ina miþ þaim twalibim þizos gajukons.
Mark 4 11 [CA] jah qaþ im: izwis atgiban ist kunnan runa þiudangardjos gudis, iþ jainaim þaim uta in gajukom allata wairþiþ,
Mark 4 12 [CA] ei saihvandans saihvaina jah ni gaumjaina, jah hausjandans hausjaina jah ni fraþjaina, ibai hvan gawandjaina sik jah afletaindau im frawaurhteis.
Mark 4 13 [CA] jah qaþ du im: ni wituþ þo gajukon, jah hvaiwa allos þos gajukons kunneiþ?
Mark 4 14 [CA] sa saijands waurd saijiþ.
Mark 4 15 [CA] aþþan þai wiþra wig sind, þarei saiada þata waurd, jah þan gahausjand unkarjans, suns qimiþ Satanas jah usnimiþ waurd þata insaiano in hairtam ize.
Mark 4 16 [CA] jah <þai> sind samaleiko þai ana stainahamma saianans, þaiei þan hausjand þata waurd, suns miþ fahedai nimand ita
Mark 4 17 [CA] jah ni haband waurtins in sis, ak hveilahvairbai sind; þaþroh, biþe qimiþ aglo aiþþau wrakja in þis waurdis, suns gamarzjanda.
Mark 4 18 [CA] jah þai sind þai in þaurnuns saianans, þai waurd hausjandans,
Mark 4 19 [CA] jah saurgos þizos libainais jah afmarzeins gabeins jah þai bi þata anþar lustjus innatgaggandans afhvapjand þata waurd, jah akranalaus wairþiþ.
Mark 4 20 [CA] jah þai sind þai ana airþai þizai godon saianans, þaiei hausjand þata waurd jah andnimand jah akran bairand, ain ·l· jah ain ·j· jah ain ·r·
Mark 4 21 [CA] jah qaþ du im: ibai lukarn qimiþ duþe ei uf melan satjaidau aiþþau undar ligr? niu ei ana lukarnastaþan satjaidau?
Mark 4 22 [CA] nih allis ist hva fulginis þatei ni gabairhtjaidau: nih warþ analaugn, ak ei swikunþ wairþai.
Mark 4 23 [CA] jabai hvas habai ausona hausjandona, gahausjai.
Mark 4 24 [CA] jah qaþ du im: saihviþ, hva hauseiþ! in þizaiei mitaþ mitiþ, mitada izwis jah biaukada izwis þaim galaubjandam.
Mark 4 25 [CA] unte þishvammeh saei habaiþ gibada imma; jah saei ni habaiþ jah þatei habaiþ afnimada imma.
Mark 4 26 [CA] jah qaþ: swa ist þiudangardi gudis, swaswe jabai manna wairpiþ fraiwa ana airþa.
Mark 4 27 [CA] jah slepiþ jah urreisiþ naht jah daga, jah þata fraiw keiniþ jah liudiþ swe ni wait is.
Mark 4 28 [CA] silbo auk airþa akran bairiþ: frumist gras, þaþroh ahs, þaþroh fulliþ kaurnis in þamma ahsa.
Mark 4 29 [CA] þanuh biþe atgibada akran, suns insandeiþ gilþa, unte atist asans.
Mark 4 30 [CA] jah qaþ: hve galeikom þiudangardja gudis, aiþþau in hvileikai gajukon gabairam þo?
Mark 4 31 [CA] swe kaurno sinapis, þatei þan saiada ana airþa, minnist allaize fraiwe ist þize ana airþai;
Mark 4 32 [CA] jah þan saiada, urrinniþ jah wairþiþ allaize grase maist jah gataujiþ astans mikilans, swaswe magun uf skadau is fuglos himinis gabauan.
Mark 4 33 [CA] jah swaleikaim managaim gajukom rodida du im þata waurd, swaswe mahtedun hausjon.
Mark 4 34 [CA] iþ inuh gajukon ni rodida im, iþ sundro siponjam seinaim andband allata.
Mark 4 35 [CA] jah qaþ du im in jainamma daga at andanahtja þan waurþanamma: usleiþam jainis stadis.
Mark 4 36 [CA] jah afletandans þo managein andnemun ina swe was in skipa; jah þan anþara skipa wesun miþ imma.
Mark 4 37 [CA] jah warþ skura windis mikila jah wegos waltidedun in skip, swaswe ita juþan gafullnoda.
Mark 4 38 [CA] jah was is ana notin ana waggarja slepands, jah urraisidedun ina jah qeþun du imma: laisari, niu kara þuk þizei fraqistnam?
Mark 4 39 [CA] jah urreisands gasok winda jah qaþ du marein: gaslawai, afdumbn! jah anasilaida sa winds jah warþ wis mikil.
Mark 4 40 [CA] jah qaþ du im: duhve faurhtai sijuþ swa? hvaiwa ni nauh habaiþ galaubein?
Mark 4 41 [CA] jah ohtedun sis agis mikil jah qeþun du sis misso: hvas þannu sa sijai, unte jah winds jah marei ufhausjand imma?
Mark 5 1 [CA] Jah qemun hindar marein in landa Gaddarene.
Mark 5 2 [CA] jah usgaggandin imma us skipa suns gamotida imma manna us aurahjom in ahmin unhrainjamma,
Mark 5 3 [CA] saei bauain habaida in aurahjom: jah ni naudibandjom eisarneinaim manna mahta ina gabindan.
Mark 5 4 [CA] unte is ufta eisarnam bi fotuns gabuganaim jah naudibandjom eisarneinaim gabundans was jah galausida af sis þos naudibandjos jah þo ana fotum eisarna gabrak, jah manna ni mahta ina gatamjan.
Mark 5 5 [CA] jah sinteino nahtam jah dagam in aurahjom jah in fairgunjam was hropjands jah bliggwands sik stainam.
Mark 5 6 [CA] gasaihvands þan Iesu fairraþro rann jah inwait ina
Mark 5 7 [CA] jah hropjands stibnai mikilai qaþ: hva mis jah þus, Iesu, sunau gudis þis hauhistins? biswara þuk bi guda, ni balwjais mis!
Mark 5 8 [CA] unte qaþ imma: usgagg, ahma unhrainja, us þamma mann!
Mark 5 9 [CA] jah frah ina: hva namo þein? jah qaþ du imma: namo mein Laigaion, unte managai sijum.
Mark 5 10 [CA] jah baþ ina filu ei ni usdrebi im us landa.
Mark 5 11 [CA] wasuh þan jainar hairda sweine haldana at þamma fairgunja.
Mark 5 12 [CA] jah bedun ina allos þos unhulþons qiþandeins: insandei unsis in þo sweina, ei in þo galeiþaima.
Mark 5 13 [CA] jah uslaubida im Iesus suns. jah usgaggandans ahmans þai unhrainjans galiþun in þo sweina, jah rann so hairda and driuson in marein; wesunuþ~þan swe twos þusundjos, jah afhvapnodedun in marein.
Mark 5 14 [CA] jah þai haldandans þo sweina gaþlauhun jah gataihun in baurg jah in haimom, jah qemun saihvan hva wesi þata waurþano.
Mark 5 15 [CA] jah atiddjedun du Iesua jah gasaihvand þana wodan sitandan jah gawasidana jah fraþjandan þana saei habaida laigaion, jah ohtedun.
Mark 5 16 [CA] jah spillodedun im þaiei gasehvun, hvaiwa warþ bi þana wodan jah bi þo sweina.
Mark 5 17 [CA] jah dugunnun bidjan ina galeiþan hindar markos seinos.
Mark 5 18 [CA] jah inngaggandan ina in skip baþ ina, saei was wods, ei miþ imma wesi.
Mark 5 19 [CA] jah ni lailot ina, ak qaþ du imma: gagg du garda þeinamma du þeinaim jah gateih im, hvan filu þus frauja gatawida jah gaarmaida þuk.
Mark 5 20 [CA] jah galaiþ jah dugann merjan in Daikapaulein, hvan filu gatawida imma Iesus; jah allai sildaleikidedun.
Mark 5 21 [CA] jah usleiþandin Iesua in skipa aftra hindar marein, gaqemun sik manageins filu du imma, jah was faura marein.
Mark 5 22 [CA] jah sai, qimiþ ains þize swnagogafade namin Jaeirus; jah saihvands ina gadraus du fotum Iesuis
Mark 5 23 [CA] jah baþ ina filu, qiþands þatei dauhtar meina aftumist habaiþ, ei qimands lagjais ana þo handuns, ei ganisai jah libai.
Mark 5 24 [CA] jah galaiþ miþ imma, jah iddjedun afar imma manageins filu jah þraihun ina.
Mark 5 25 [CA] jah qinono suma wisandei in runa bloþis jera twalif
Mark 5 26 [CA] jah manag gaþulandei fram managaim lekjam jah fraqimandei allamma seinamma jah ni waihtai botida, ak mais wairs habaida,
Mark 5 27 [CA] gahausjandei bi Iesu, atgaggandei in managein aftana attaitok wastjai is.
Mark 5 28 [CA] unte qaþ þatei jabai wastjom is atteka, ganisa.
Mark 5 29 [CA] jah sunsaiw gaþaursnoda sa brunna bloþis izos, jah ufkunþa ana leika þatei gahailnoda af þamma slaha.
Mark 5 30 [CA] jah sunsaiw Iesus ufkunþa in sis silbin þo us sis maht usgaggandein; gawandjands sik in managein qaþ: hvas mis taitok wastjom?
Mark 5 31 [CA] jah qeþun du imma siponjos is: saihvis þo managein þreihandein þuk jah qiþis: hvas mis taitok?
Mark 5 32 [CA] jah wlaitoda saihvan þo þata taujandein.
Mark 5 33 [CA] iþ so qino ogandei jah reirandei, witandei þatei warþ bi ija, qam jah draus du imma jah qaþ imma alla þo sunja.
Mark 5 34 [CA] iþ is qaþ du izai: dauhtar, galaubeins þeina ganasida þuk, gagg in gawairþi jah sijais haila af þamma slaha þeinamma.
Mark 5 35 [CA] nauhþanuh imma rodjandin qemun fram þamma swnagogafada, qiþandans þatei dauhtar þeina gaswalt; hva þanamais draibeis þana laisari?
Mark 5 36 [CA] iþ Iesus sunsaiw gahausjands þata waurd rodiþ, qaþ du þamma swnagogafada: ni faurhtei, þatainei galaubei.
Mark 5 37 [CA] jah ni fralailot ainohun ize miþ sis afargaggan, nibai Paitru jah Iakobu jah Iohannen broþar Iakobis.
Mark 5 38 [CA] jah galaiþ in gard þis swnagogafadis jah gasahv auhjodu jah gretandans jah waifairhvjandans filu.
Mark 5 39 [CA] jah innatgaggands qaþ du im: hva auhjoþ jah gretiþ? þata barn ni gadauþnoda, ak slepiþ.
Mark 5 40 [CA] jah bihlohun ina. iþ is uswairpands allaim ganimiþ attan þis barnis jah aiþein jah þans miþ sis jah galaiþ inn þarei was þata barn ligando.
Mark 5 41 [CA] jah fairgraip bi handau þata barn qaþuh du izai: taleiþa kumei, þatei ist gaskeiriþ: mawilo, du þus qiþa: urreis.
Mark 5 42 [CA] jah suns urrais so mawi jah iddja; was auk jere twalibe; jah usgeisnodedun faurhtein mikilai.
Mark 5 43 [CA] jah anabauþ im filu ei manna ni funþi þata; jah haihait izai giban matjan.
Mark 6 1 [CA] Jah usstoþ jainþro jah qam in landa seinamma, jah laistidedun afar imma siponjos is.
Mark 6 2 [CA] jah biþe warþ sabbato, dugann in swnagoge laisjan, jah managai hausjandans sildaleikidedun qiþandans: hvaþro þamma þata, jah hvo so handugeino so gibano imma, ei mahteis swaleikos þairh handuns is wairþand?
Mark 6 3 [CA] niu þata ist sa timrja, sa sunus Marjins, iþ broþar Iakoba<us> jah Iuse<zis> jah Iudins jah Seimonis? jah niu sind swistrjus is her at unsis? jah gamarzidai waurþun in þamma.
Mark 6 4 [CA] qaþ þan im Iesus þatei nist praufetus unswers, niba in gabaurþai seinai jah in ganiþjam jah in garda seinamma.
Mark 6 5 [CA] jah ni mahta jainar ainohun mahte gataujan, niba fawaim siukaim handuns galagjands gahailida.
Mark 6 6 [CA] jah sildaleikida in ungalaubeinais ize jah bitauh weihsa bisunjane laisjands.
Mark 6 7 [CA] jah athaihait þans twalif jah dugann ins insandjan twans hvanzuh jah gaf im waldufni ahmane unhrainjaize.
Mark 6 8 [CA] jah faurbauþ im ei waiht ni nemeina in wig, niba hrugga aina, nih matibalg nih hlaif nih in gairdos aiz,
Mark 6 9 [CA] ak gaskohai suljom: jah ni wasjaiþ twaim paidom.
Mark 6 10 [CA] jah qaþ du im: þishvaduh þei gaggaiþ in gard, þar saljaiþ, unte usgaggaiþ jainþro.
Mark 6 11 [CA] jah swa managai swe ni andnimaina izwis nih hausjaina izwis, usgaggandans jainþro ushrisjaiþ mulda þo undaro fotum izwaraim du weitwodiþai im. amen, qiþa izwis: sutizo ist Saudaumjam aiþþau Gaumaurjam in daga stauos þau þizai baurg jainai.
Mark 6 12 [CA] jah usgaggandans meridedun ei idreigodedeina.
Mark 6 13 [CA] jah unhulþons managos usdribun jah gasalbodedun alewa managans siukans jah gahailidedun.
Mark 6 14 [CA] jah gahausida þiudans Herodes, swikunþ allis warþ namo is, jah qaþ þatei Iohannis sa daupjands us dauþaim urrais, <jah> duþþe waurkjand þos mahteis in imma.
Mark 6 15 [CA] anþarai þan qeþun þatei Helias ist; anþarai þan qeþun þatei praufetes ist swe ains þize praufete.
Mark 6 16 [CA] gahausjands þan Herodes qaþ þatei þammei ik haubiþ afmaimait Iohanne, sa ist: sah urrais us dauþaim.
Mark 6 17 [CA] sa auk raihtis Herodes insandjands gahabaida Iohannen jah gaband ina in karkarai in Hairodiadins qenais Filippaus broþrs seinis, unte þo galiugaida.
Mark 6 18 [CA] qaþ auk Iohannes du Heroda þatei ni skuld ist þus haban qen broþrs þeinis.
Mark 6 19 [CA] iþ so Herodia naiw imma jah wilda imma usqiman jah ni mahta;
Mark 6 20 [CA] unte Herodis ohta sis Iohannen, kunnands ina wair garaihtana jah weihana, jah witaida imma jah hausjands imma manag gatawida jah gabaurjaba imma andhausida.
Mark 6 21 [CA] jah waurþans dags gatils, þan Herodis mela gabaurþais seinaizos nahtamat waurhta þaim maistam seinaize jah þusundifadim jah þaim frumistam Galeilaias,
Mark 6 22 [CA] jah atgaggandein inn dauhtar Herodiadins jah plinsjandein jah galeikandein Heroda jah þaim miþanakumbjandam, qaþ þiudans du þizai maujai: bidei mik þishvizuh þei wileis, jah giba þus.
Mark 6 23 [CA] jah swor izai þatei þishvah þei bidjais mik, giba þus und halba þiudangardja meina.
Mark 6 24 [CA] iþ si usgaggandei qaþ du aiþein seinai: hvis bidjau? iþ si qaþ: haubidis Iohannis þis daupjandins.
Mark 6 25 [CA] jah atgaggandei sunsaiw sniumundo du þamma þiudana baþ qiþandei: wiljau ei mis gibais ana mesa haubiþ Iohannis þis daupjandins.
Mark 6 26 [CA] jah gaurs waurþans sa þiudans in þize aiþe jah in þize miþanakumbjandane ni wilda izai ufbrikan.
Mark 6 27 [CA] jah suns insandjands sa þiudans spaikulatur, anabauþ briggan haubiþ is. iþ is galeiþands afmaimait imma haubiþ in karkarai
Mark 6 28 [CA] jah atbar þata haubiþ is ana mesa jah atgaf ita þizai maujai, jah so mawi atgaf ita aiþein seinai.
Mark 6 29 [CA] jah gahausjandans siponjos is qemun jah usnemun leik is jah galagidedun ita in hlaiwa.
Mark 6 30 [CA] jah gaïddjedun apaustauleis du Iesua jah gataihun imma allata jah swa filu swe gatawide(dun) . . . .
Mark 6 31 
Mark 6 32 
Mark 6 33 
Mark 6 34 
Mark 6 35 
Mark 6 36 
Mark 6 37 
Mark 6 38 
Mark 6 39 
Mark 6 40 
Mark 6 41 
Mark 6 42 
Mark 6 43 
Mark 6 44 
Mark 6 45 
Mark 6 46 
Mark 6 47 
Mark 6 48 
Mark 6 49 
Mark 6 50 
Mark 6 51 
Mark 6 52 
Mark 6 53 [CA] . . . . jah duatsniwun.
Mark 6 54 [CA] jah usgaggandam im us skipa, sunsaiw ufkunnandans ina,
Mark 6 55 [CA] birinnandans all þata gawi dugunnun ana badjam þans ubil habandans bairan, þadei hausidedun ei is wesi.
Mark 6 56 [CA] jah þishvaduh þadei iddja in haimos aiþþau baurgs aiþþau in weihsa, ana gagga lagidedun siukans jah bedun ina ei þau skauta wastjos is attaitokeina; jah swa managai swe attaitokun imma, ganesun.
Mark 7 1 [CA] Jah gaqemun sik du imma Fareisaieis jah sumai þize bokarje, qimandans us Iairusaulwmim.
Mark 7 2 [CA] jah gasaihvandans sumans þize siponje is gamainjaim handum, þat~ist unþwahanaim, matjandans hlaibans;
Mark 7 3 [CA] iþ Fareisaieis jah allai Iudaieis, niba ufta þwahand handuns, ni matjand, habandans anafilh þize sinistane,
Mark 7 4 [CA] jah af maþla niba daupjand ni matjand, jah anþar ist manag þatei andnemun du haban: daupeinins stikle jah aurkje jah katile jah ligre;
Mark 7 5 [CA] þaþroh þan frehun ina þai Fareisaieis jah þai bokarjos: duhve þai siponjos þeinai ni gaggand bi þammei anafulhun þai sinistans, ak unþwahanaim handum matjand hlaif?
Mark 7 6 [CA] iþ is andhafjands qaþ du im þatei waila praufetida Esaïas bi izwis þans liutans, swe gameliþ ist: so managei wairilom mik sweraiþ, iþ hairto ize fairra habaiþ sik mis.
Mark 7 7 [CA] iþ sware mik blotand, laisjandans laiseinins, anabusnins manne;
Mark 7 8 [CA] afletandans raihtis anabusn gudis habaiþ þatei anafulhun mannans, daupeinins aurkje jah stikle jah anþar galeik swaleikata manag taujiþ.
Mark 7 9 [CA] jah qaþ du im: waila inwidiþ anabusn gudis, ei þata anafulhano izwar fastaiþ.
Mark 7 10 [CA] Moses auk raihtis qaþ: swerai attan þeinana jah aiþein þeina; jah: saei ubil qiþai attin seinamma aiþþau aiþein seinai, dauþau afdauþjaidau.
Mark 7 11 [CA] iþ jus qiþiþ: jabai qiþai manna attin seinamma aiþþau aiþein: kaurban, þatei ist maiþms, þishvah þatei us mis gabatnis;
Mark 7 12 [CA] jah ni fraletiþ ina ni waiht taujan attin seinamma aiþþau aiþein seinai,
Mark 7 13 [CA] blauþjandans waurd gudis þizai anabusnai izwarai, þoei anafulhuþ; jah galeik swaleikata manag taujiþ.
Mark 7 14 [CA] jah athaitands alla þo managein qaþ im: hauseiþ mis allai jah fraþjaiþ.
Mark 7 15 [CA] ni waihts ist utaþro mans inngaggando in ina þatei magi ina gamainjan; ak þata utgaggando us mann þata ist þata gamainjando mannan.
Mark 7 16 [CA] jabai hvas habai ausona hausjandona, gahausjai.
Mark 7 17 [CA] jah þan galaiþ in gard us þizai managein, frehun ina siponjos is bi þo gajukon.
Mark 7 18 [CA] jah qaþ du im: swa jah jus unwitans sijuþ? ni fraþjiþ þammei all þata utaþro inngaggando in mannan ni mag ina gamainjan:
Mark 7 19 [CA] unte ni galeiþiþ imma in hairto, ak in wamba, jah in urrunsa usgaggiþ, gahraineiþ allans matins.
Mark 7 20 [CA] qaþuþ~þan þatei þata us mann usgaggando þata gamaineiþ mannan.
Mark 7 21 [CA] innaþro auk us hairtin manne mitoneis ubilos usgaggand: kalkinassjus, horinassjus, maurþra,
Mark 7 22 [CA] þiubja, faihufrikeins, unseleins, liutei, aglaitei, augo unsel, wajamereins, hauhhairtei, unwiti.
Mark 7 23 [CA] þo alla ubilona innaþro usgaggand jah gagamainjand mannan.
Mark 7 24 [CA] jah jainþro usstandands galaiþ in markos Twre jah Seidone jah galeiþands in gard ni wilda witan mannan jah ni mahta galaugnjan.
Mark 7 25 [CA] gahausjandei raihtis qino bi ina, þizozei habaida dauhtar ahman unhrainjana, qimandei draus du fotum is.
Mark 7 26 [CA] wasuþ~þan so qino haiþno, Saurini fwnikiska gabaurþai, jah baþ ina ei þo unhulþon uswaurpi us dauhtr izos.
Mark 7 27 [CA] iþ Iesus qaþ du izai: let faurþis sada wairþan barna, unte ni goþ ist niman hlaib barne jah wairpan hundam.
Mark 7 28 [CA] iþ si andhof imma jah qaþ du imma: jai frauja; jah auk hundos undaro biuda matjand af drauhsnom barne.
Mark 7 29 [CA] jah qaþ du izai: in þis waurdis gagg, usiddja unhulþo us dauhtr þeinai.
Mark 7 30 [CA] jah galeiþandei du garda seinamma bigat unhulþon usgaggana jah þo dauhtar ligandein ana ligra.
Mark 7 31 [CA] jah aftra galeiþands af markom Twre jah Seidone qam at marein Galeilaie miþ tweihnaim markom Daikapaulaios.
Mark 7 32 [CA] jah berun du imma baudana stammana jah bedun ina ei lagidedi imma handau.
Mark 7 33 [CA] jah afnimands ina af managein sundro, lagida figgrans seinans in ausona imma jah spewands attaitok tuggon is
Mark 7 34 [CA] jah ussaihvands du himina gaswogida jah qaþ du imma: aiffaþa, þatei ist: uslukn.
Mark 7 35 [CA] jah sunsaiw usluknodedun imma hliumans, jah andbundnoda bandi tuggons is jah rodida raihtaba.
Mark 7 36 [CA] jah anabauþ im ei mann ni qeþeina. hvan filu is im anabauþ, mais þamma eis meridedun
Mark 7 37 [CA] jah ufarassau sildaleikidedun qiþandans: waila allata gatawida jah baudans gataujiþ gahausjan jah unrodjandans rodjan.
Mark 8 1 [CA] In jainaim þan dagam aftra at filu managai managein wisandein jah ni habandam hva matidedeina, athaitands siponjans qaþuh du im:
Mark 8 2 [CA] infeinoda du þizai managein, unte ju dagans þrins miþ mis wesun jah ni haband hva matjaina;
Mark 8 3 [CA] jah jabai fraleta ins lausqiþrans du garda ize, ufligand ana wiga; sumai raihtis ize fairraþro qemun.
Mark 8 4 [CA] jah andhofun imma siponjos is: hvaþro þans mag hvas gasoþjan hlaibam ana auþidai?
Mark 8 5 [CA] jah frah ins: hvan managans habaiþ hlaibans? iþ eis qeþun: sibun.
Mark 8 6 [CA] jah anabauþ þizai managein anakumbjan ana airþai; jah nimands þans sibun hlaibans jah awiliudonds gabrak jah atgaf siponjam seinaim, ei atlagidedeina faur; jah atlagidedun faur þo managein.
Mark 8 7 [CA] jah habaidedun fiskans fawans, jah þans gaþiuþjands qaþ ei atlagidedeina jah þans.
Mark 8 8 [CA] gamatidedun þan jah sadai waurþun; jah usnemun laibos gabruko sibun spwreidans.
Mark 8 9 [CA] wesunuþ~þan þai matjandans swe fidwor þusundjos; jah fralailot ins.
Mark 8 10 [CA] jah galaiþ sunsaiw in skip miþ siponjam seinaim, jah qam ana fera Magdalan.
Mark 8 11 [CA] jah urrunnun Fareisaieis jah dugunnun miþsokjan imma sokjandans du imma taikn us himina, fraisandans ina.
Mark 8 12 [CA] jah ufswogjands ahmin seinamma qaþ: hva þata kuni taikn sokeiþ? amen, qiþa izwis: jabai gibaidau kunja þamma taikne.
Mark 8 13 [CA] jah afletands ins, galeiþands aftra in skip uslaiþ hindar marein.
Mark 8 14 [CA] jah ufarmunnodedun niman hlaibans jah niba ainana hlaif ni habaidedun miþ sis in skipa.
Mark 8 15 [CA] jah anabauþ im qiþands: saihviþ ei atsaihviþ izwis þis beistis Fareisaie jah beistis Herodis.
Mark 8 16 [CA] jah þahtedun miþ sis misso qiþandans: unte hlaibans ni habam.
Mark 8 17 [CA] jah fraþjands Iesus qaþ du im: hva þaggkeiþ unte hlaibans ni habaiþ? ni nauh fraþjiþ nih wituþ, unte daubata habaiþ hairto izwar.
Mark 8 18 [CA] augona habandans ni gasaihviþ, jah ausona habandans ni gahauseiþ jah ni gamunuþ.
Mark 8 19 [CA] þan þans fimf hlaibans gabrak fimf þusundjom, hvan managos tainjons fullos gabruko usnemuþ? qeþun du imma: twalif.
Mark 8 20 [CA] aþþan þan þans sibun hlaibans fidwor þusundjom, hvan managans spwreidans fullans gabruko usnemuþ? iþ eis qeþun: sibun.
Mark 8 21 [CA] jah qaþ du im: hvaiwa ni nauh fraþjiþ?
Mark 8 22 [CA] jah qemun in Beþaniin jah berun du imma blindan jah bedun ina ei imma attaitoki.
Mark 8 23 [CA] jah fairgreipands handu þis blindins ustauh ina utana weihsis jah speiwands in augona is, atlagjands ana handuns seinos frah ina ga~u~hva~sehvi?
Mark 8 24 [CA] jah ussaihvands qaþ: gasaihva mans, þatei swe bagmans gasaihva gaggandans.
Mark 8 25 [CA] þaþroh aftra galagida handuns ana þo augona is jah gatawida ina ussaihvan; jah aftra gasatiþs warþ jah gasahv bairhtaba allans.
Mark 8 26 [CA] jah insandida ina du garda is qiþands: ni in þata weihs gaggais, ni mannhun qiþais in þamma wehsa.
Mark 8 27 [CA] jah usiddja Iesus jah siponjos is in wehsa Kaisarias þizos Filippaus: jah ana wiga frah siponjans seinans qiþands du im: hvana mik qiþand mans wisan?
Mark 8 28 [CA] iþ eis andhofun: Iohannen þana daupjand, jah anþarai Helian: sumaih þan ainana praufete.
Mark 8 29 [CA] jah is qaþ du im: aþþan jus, hvana mik qiþiþ wisan? andhafjands þan Paitrus qaþ du imma: þu is Xristus.
Mark 8 30 [CA] jah faurbauþ im ei mannhun ni qeþeina bi ina.
Mark 8 31 [CA] jah dugann laisjan ins þatei skal sunus mans filu winnan jah uskiusan skulds ist fram þaim sinistam jah þaim auhumistam gudjam jah bokarjam jah usqiman jah afar þrins dagans usstandan.
Mark 8 32 [CA] jah swikunþaba þata waurd rodida; jah aftiuhands ina Paitrus dugann andbeitan ina;
Mark 8 33 [CA] iþ is gawandjands sik jah gasaihvands þans siponjans seinans andbait Paitru qiþands: gagg hindar mik, Satana, unte ni fraþjis þaim gudis, ak þaim manne.
Mark 8 34 [CA] jah athaitands þo managein miþ siponjam seinaim qaþ du im: saei wili afar mis laistjan, inwidai sik silban jah nimai galgan seinana jah laistjai mik.
Mark 8 35 [CA] saei allis wili saiwala seina ganasjan, fraqisteiþ izai: iþ saei fraqisteiþ saiwalai seinai in meina jah in þizos aiwaggeljons, ganasjiþ þo.
Mark 8 36 [CA] hva auk boteiþ mannan, jabai gageigaiþ þana fairhvu allana jah gasleiþeiþ sik saiwalai seinai?
Mark 8 37 [CA] aiþþau hva gibiþ manna inmaidein saiwalos seinaizos?
Mark 8 38 [CA] unte saei skamaiþ sik meina jah waurde meinaize in gabaurþai þizai horinondein jah frawaurhton, jah sunus mans skamaiþ sik is, þan qimiþ in wulþau attins seinis miþ aggilum þaim weiham.
Mark 9 1 [CA] Jah qaþ du im: amen, qiþa izwis þatei sind sumai þize her standandane, þai ize ni kausjand dauþaus, unte gasaihvand þiudinassu gudis qumanana in mahtai.
Mark 9 2 [CA] jah afar dagans saihs ganam Iesus Paitru jah Iakobu jah Iohannen jah ustauh ins ana fairguni hauh sundro ainans: jah inmaidida sik in andwairþja ize.
Mark 9 3 [CA] jah wastjos is waurþun glitmunjandeins, hveitos swe snaiws, swaleikos swe wullareis ana airþai ni mag gahveitjan.
Mark 9 4 [CA] jah ataugiþs warþ im Helias miþ Mose; jah wesun rodjandans miþ Iesua.
Mark 9 5 [CA] jah andhafjands Paitrus qaþ du Iesua: rabbei, goþ ist unsis her wisan, jah gawaurkjam hlijans þrins, þus ainana jah Mose ainana jah ainana Helijin.
Mark 9 6 [CA] ni auk wissa hva rodidedi; wesun auk usagidai.
Mark 9 7 [CA] jah warþ milhma ufarskadwjands im, jah qam stibna us þamma milhmin: sa ist sunus meins sa liuba, þamma hausjaiþ.
Mark 9 8 [CA] jah anaks insaihvandans ni þanaseiþs ainohun gasehvun, alja Iesu ainana miþ sis.
Mark 9 9 [CA] dalaþ þan atgaggandam im af þamma fairgunja, anabauþ im ei mannhun ni spillodedeina þatei gasehvun, niba biþe sunus mans us dauþaim usstoþi.
Mark 9 10 [CA] jah þata waurd habaidedun du sis misso sokjandans: hva ist þata us dauþaim usstandan?
Mark 9 11 [CA] jah frehun ina qiþandans: unte qiþand þai bokarjos þatei Helias skuli qiman faurþis?
Mark 9 12 [CA] iþ is andhafjands qaþ du im: Helias sweþauh qimands faurþis aftra gaboteiþ alla; jah hvaiwa gameliþ ist bi sunu mans, ei manag winnai jah frakunþs wairþai.
Mark 9 13 [CA] akei qiþa izwis þatei ju Helias qam jah gatawidedun imma swa filu swe wildedun, swaswe gameliþ ist bi ina.
Mark 9 14 [CA] jah qimands at siponjam gasahv filu manageins bi ins jah bokarjans sokjandans miþ im.
Mark 9 15 [CA] jah sunsaiw alla managei gasaihvandans ina usgeisnodedun jah durinnandans inwitun ina.
Mark 9 16 [CA] jah frah þans bokarjans: hva sokeiþ miþ þaim?
Mark 9 17 [CA] jah andhafjands ains us þizai managein qaþ: laisari, brahta sunu meinana du þus habandan ahman unrodjandan.
Mark 9 18 [CA] jah þishvaruh þei ina gafahiþ, gawairpiþ ina, jah hvaþjiþ jah kriustiþ tunþuns seinans jah gastaurkniþ; jah qaþ siponjam þeinaim ei usdreibeina ina, jah ni mahtedun.
Mark 9 19 [CA] iþ is andhafjands im qaþ: o kuni ungalaubjando! und hva at izwis sijau? und hva þulau izwis? bairiþ ina du mis.
Mark 9 20 [CA] jah brahtedun ina at imma. jah gasaihvands ina sunsaiw sa ahma tahida ina; jah driusands ana airþa walwisoda hvaþjands.
Mark 9 21 [CA] jah frah þana attan is: hvan lagg mel ist ei þata warþ imma? iþ is qaþ: us barniskja.
Mark 9 22 [CA] jah ufta ina jah in fon atwarp jah in wato, ei usqistidedi imma; akei jabai mageis, hilp unsara, gableiþjands unsis.
Mark 9 23 [CA] iþ Iesus qaþ du imma þata jabai mageis galaubjan; allata mahteig þamma galaubjandin.
Mark 9 24 [CA] jah sunsaiw ufhropjands sa atta þis barnis miþ tagram qaþ: galaubja; hilp meinaizos ungalaubeinais!
Mark 9 25 [CA] gasaihvands þan Iesus þatei samaþ rann managei, gahvotida ahmin þamma unhrainjin, qiþands du imma: þu ahma, þu unrodjands jah bauþs, ik þus anabiuda: usgagg us þamma jah þanaseiþs ni galeiþais in ina.
Mark 9 26 [CA] jah hropjands jah filu tahjands ina usiddja; jah warþ swe dauþs, swaswe managai qeþun þatei gaswalt.
Mark 9 27 [CA] iþ Iesus undgreipands ina bi handau urraisida ina; jah usstoþ.
Mark 9 28 [CA] jah galeiþandan ina in gard, siponjos is frehun ina sundro: duhve weis ni mahtedum usdreiban þana?
Mark 9 29 [CA] jah qaþ du im: þata kuni in waihtai ni mag usgaggan, niba in bidai jah fastubnja.
Mark 9 30 [CA] jah jainþro usgaggandans iddjedun þairh Galeilaian, jah ni wilda ei hvas wissedi,
Mark 9 31 [CA] unte laisida siponjans seinans jah qaþ du im þatei sunus mans atgibada in handuns manne, jah usqimand imma, jah usqistiþs þridjin daga usstandiþ.
Mark 9 32 [CA] iþ eis ni froþun þamma waurda jah ohtedun ina fraihnan.
Mark 9 33 [CA] jah qam in Kafarnaum. jah in garda qumans frah ins: hva in wiga miþ izwis misso mitodeduþ?
Mark 9 34 [CA] iþ eis slawaidedun; du sis misso andrunnun, hvarjis maists wesi.
Mark 9 35 [CA] jah sitands atwopida þans twalif jah qaþ du im: jabai hvas wili frumists wisan, sijai allaize aftumists jah allaim andbahts.
Mark 9 36 [CA] jah nimands barn gasatida ita in midjaim im jah ana armins nimands ita qaþ du im:
Mark 9 37 [CA] saei ain þize swaleikaize barne andnimiþ ana namin meinamma, mik andnimiþ; jah sahvazuh saei mik andnimiþ, ni mik andnimiþ, ak þana sandjandan mik.
Mark 9 38 [CA] andhof þan imma Iohannes qiþands: laisari! sehvum sumana in þeinamma namin usdreibandan unhulþons, saei ni laisteiþ unsis, jah waridedum imma, unte ni laisteiþ unsis.
Mark 9 39 [CA] iþ is qaþ: ni warjiþ imma; ni mannahun auk ist saei taujiþ maht in namin meinamma jah magi sprauto ubilwaurdjan mis;
Mark 9 40 [CA] unte saei nist wiþra izwis, faur izwis ist.
Mark 9 41 [CA] saei auk allis gadragkjai izwis stikla watins in namin meinamma, unte Xristaus sijuþ, amen qiþa izwis ei ni fraqisteiþ mizdon seinai.
Mark 9 42 [CA] jah sahvazuh saei gamarzjai ainana þize leitilane þize galaubjandane du mis, goþ ist imma mais ei galagjaidau asiluqairnus ana halsaggan is jah frawaurpans wesi in marein.
Mark 9 43 [CA] jah jabai marzjai þuk handus þeina, afmait þo; goþ þus ist hamfamma in libain galeiþan, þau twos handuns habandin galeiþan in gaiainnan, in fon þata unhvapnando,
Mark 9 44 [CA] þarei maþa ize ni gaswiltiþ jah fon ni afhvapniþ.
Mark 9 45 [CA] jah jabai fotus þeins marzjai þuk, afmait ina; goþ þus ist galeiþan in libain haltamma, þau twans fotuns habandin gawairpan in gaiainnan, in fon þata unhvapnando,
Mark 9 46 [CA] þarei maþa ize ni gaswiltiþ jah fon ni afhvapniþ.
Mark 9 47 [CA] jah jabai augo þein marzjai þuk, uswairp imma; goþ þus ist haihamma galeiþan in þiudangardja gudis, þau twa augona habandin atwairpan in gaiainnan funins,
Mark 9 48 [CA] þarei maþa ize ni gadauþniþ jah fon ni afhvapniþ.
Mark 9 49 [CA] hvazuh auk funin saltada jah hvarjatoh hunsle salta saltada.
Mark 9 50 [CA] goþ salt; iþ jabai salt unsaltan wairþiþ, hve supuda? habaiþ in izwis salt jah gawairþeigai sijaiþ miþ izwis misso.
Mark 10 1 [CA] Jah jainþro usstandands qam in markom Iudaias hindar Iaurdanau; jah gaqemun sik aftra manageins du imma, jah, swe biuhts <was>, aftra laisida ins.
Mark 10 2 [CA] jah duatgaggandans Fareisaieis frehun ina, skuldu sijai mann qen afsatjan, fraisandans ina.
Mark 10 3 [CA] iþ is andhafjands qaþ: hva izwis anabauþ Moses?
Mark 10 4 [CA] iþ eis qeþun: Moses uslaubida unsis bokos afsateinais meljan jah afletan.
Mark 10 5 [CA] jah andhafjands Iesus qaþ du im: wiþra harduhairtein izwara gamelida izwis þo anabusn.
Mark 10 6 [CA] iþ af anastodeinai gaskaftais gumein jah qinein gatawida guþ.
Mark 10 7 [CA] inuh þis bileiþai manna attin seinamma jah aiþein seinai,
Mark 10 8 [CA] jah sijaina þo twa du leika samin, swaswe þanaseiþs ni sind twa, ak leik ain.
Mark 10 9 [CA] þatei nu guþ gawaþ, manna þamma ni skaidai.
Mark 10 10 [CA] jah in garda aftra siponjos is bi þata samo frehun ina.
Mark 10 11 [CA] jah qaþ du im: sahvazuh saei afletiþ qen seina jah liugaiþ anþara, horinoþ du þizai.
Mark 10 12 [CA] jah jabai qino afletiþ aban seinana jah liugada anþaramma, horinoþ.
Mark 10 13 [CA] þanuh atberun du imma barna, ei attaitoki im: iþ þai siponjos is sokun þaim bairandam du.
Mark 10 14 [CA] gasaihvands þan Iesus unwerida jah qaþ du im: letiþ þo barna gaggan du mis jah ni warjiþ þo, unte þize <swaleikaize> ist þiudangardi gudis.
Mark 10 15 [CA] amen, qiþa izwis: saei ni andnimiþ þiudangardja gudis swe barn, ni þauh qimiþ in izai.
Mark 10 16 [CA] jah gaþlaihands im, lagjands handuns ana þo þiuþida im.
Mark 10 17 [CA] jah usgaggandin imma in wig, duatrinnands ains jah knussjands baþ ina qiþands: laisari þiuþeiga, hva taujau ei libainais aiweinons arbja wairþau?
Mark 10 18 [CA] iþ is qaþ du imma: hva mik qiþis þiuþeigana? ni hvashun þiuþeigs, alja ains guþ.
Mark 10 19 [CA] þos anabusnins kant: ni horinos; ni maurþrjais; ni hlifais; ni sijais galiugaweitwods; ni anamahtjais; swerai attan þeinana jah aiþein þeina.
Mark 10 20 [CA] þaruh andhafjands qaþ du imma: laisari, þo alla gafastaida us jundai meinai.
Mark 10 21 [CA] iþ Iesus insaihvands du imma frijoda ina jah qaþ du imma: ainis þus wan ist; gagg, swa filu swe habais frabugei jah gif þarbam, jah habais huzd in himinam; jah hiri laistjan mik nimands galgan.
Mark 10 22 [CA] iþ is gahnipnands in þis waurdis galaiþ gaurs; was auk habands faihu manag.
Mark 10 23 [CA] jah bisaihvands Iesus qaþ siponjam seinaim: sai, hvaiwa agluba þai faiho gahabandans in þiudangardja gudis galeiþand.
Mark 10 24 [CA] iþ þai siponjos afslauþnodedun in waurde is. þaruh Iesus aftra andhafjands qaþ im: barnilona, hvaiwa aglu ist þaim hugjandam afar faihau in þiudangardja gudis galeiþan.
Mark 10 25 [CA] azitizo ist ulbandau þairh þairko neþlos galeiþan, þau gabigamma in þiudangardja gudis galeiþan.
Mark 10 26 [CA] iþ eis mais usgeisnodedun qiþandans du sis misso: jah hvas mag ganisan?
Mark 10 27 [CA] insaihvands du im Iesus qaþ: [akei] fram mannan unmahteig ist, <akei> ni fram guda; allata auk mahteig ist fram guda.
Mark 10 28 [CA] dugann þan Paitrus qiþan du imma: sai, weis aflailotum alla jah laistidedum þuk.
Mark 10 29 [CA] andhafjands im Iesus qaþ: amen, qiþa izwis: ni hvashun ist saei aflailoti gard aiþþau broþruns <aiþþau swistruns> aiþþau aiþein aiþþau attan aiþþau qen aiþþau barna aiþþau haimoþlja in meina jah in þizos aiwaggeljons,
Mark 10 30 [CA] saei ni andnimai ·r· falþ nu in þamma mela gardins jah broþruns jah swistruns jah attan jah aiþein jah barna jah haimoþlja miþ wrakom jah in aiwa þamma anawairþin libain aiweinon.
Mark 10 31 [CA] aþþan managai wairþand frumans aftumans, jah aftumans frumans.
Mark 10 32 [CA] wesunuþ~þan ana wiga gaggandans du Iairusaulwmai jah <was> faurbigaggands ins Iesus, jah sildaleikidedun jah afarlaistjandans faurhtai waurþun. jah andnimands aftra þans twalif dugann im qiþan þoei habaidedun ina gadaban.
Mark 10 33 [CA] þatei sai, usgaggam in Iairusaulwma jah sunus mans atgibada þaim ufargudjam jah bokarjam, jah gawargjand ina dauþau <jah atgiband ina þiudom>
Mark 10 34 [CA] jah bilaikand ina jah bliggwand ina jah speiwand ana ina jah usqimand imma, jah þridjin daga ustandiþ.
Mark 10 35 [CA] jah athabaidedun sik du imma Iakobus jah Iohannes, sunjus Zaibaidaiaus, qiþandans: laisari, wileima ei þatei þuk bidjos, taujais uggkis.
Mark 10 36 [CA] iþ Iesus qaþ im: hva wileits taujan mik igqis?
Mark 10 37 [CA] iþ eis qeþun du imma: fragif ugkis ei ains af taihswon þeinai jah ains af hleidumein þeinai sitaiwa in wulþau þeinamma.
Mark 10 38 [CA] iþ Iesus qaþuh du im: ni wituts hvis bidjats: magutsu driggkan stikl þanei ik driggka, jah daupeinai þizaiei ik daupjada, ei daupjaindau?
Mark 10 39 [CA] iþ eis qeþun du imma: magu. iþ Iesus qaþuh du im: sweþauh þana stikl þanei ik driggka, driggkats jah þizai daupeinai þizaiei ik daupjada <daupjanda>;
Mark 10 40 [CA] iþ þata du sitan af taihswon meinai aiþþau af hleidumein nist mein du giban, alja þaimei manwiþ was.
Mark 10 41 [CA] jah gahausjandans þai taihun dugunnun unwerjan bi Iakobu jah Iohannen.
Mark 10 42 [CA] iþ is athaitands ins qaþ du im: wituþ þatei <þaiei> þuggkjand reikinon þiudom, gafraujinond im, iþ þai mikilans ize gawaldand im.
Mark 10 43 [CA] iþ ni swa sijai in izwis; ak sahvazuh saei wili wairþan mikils in izwis, sijai izwar andbahts;
Mark 10 44 [CA] jah saei wili izwara wairþan frumists, sijai allaim skalks.
Mark 10 45 [CA] jah auk sunus mans ni qam at andbahtjam, ak andbahtjan jah giban saiwala seina faur managans lun.
Mark 10 46 [CA] jah qemun in Iairikon. jah usgaggandin imma jainþro miþ siponjam seinaim jah managein ganohai, sunus Teimaiaus, Barteimai[a]us <sa> blinda, sat faur wig du aihtron.
Mark 10 47 [CA] jah gahausjands þatei Iesus sa Nazoraius ist, dugann hropjan jah qiþan: sunau Daweidis, Iesu, armai mik!
Mark 10 48 [CA] jah hvotidedun imma managai ei gaþahaidedi; iþ is filu mais hropida: sunau Daweidis, armai mik!
Mark 10 49 [CA] jah gastandands Iesus haihait atwopjan ina. jah wopidedun þana blindan, qiþandans du imma: þrafstei þuk; urreis, wopeiþ þuk.
Mark 10 50 [CA] iþ is afwairpands wastjai seinai ushlaupands qam at Iesu.
Mark 10 51 [CA] jah andhafjands qaþ du imma Iesus: hva wileis ei taujau þus? iþ sa blinda qaþ du imma: rabbaunei, ei ussaihvau.
Mark 10 52 [CA] iþ Iesus qaþ du imma: gagg, galaubeins þeina ganasida þuk. jah sunsaiw ussahv jah laistida in wiga Iesu.
Mark 11 1 [CA] Jah biþe nehva wesun Iairusalem, in Beþsfagein jah Biþaniin at fairgunja alewjin, insandida twans siponje seinaize
Mark 11 2 [CA] jah qaþ du im: gaggats in haim þo wiþrawairþon iggqis, jah sunsaiw inngaggandans in þo [baurg] bigitats fulan gabundanana, ana þammei nauh ainshun manne ni sat; andbindandans ina attiuhats.
Mark 11 3 [CA] jah jabai hvas iggqis qiþai: duhve þata taujats? qiþaits: þatei frauja þis gairneiþ; jah sunsaiw ina insandeiþ hidre.
Mark 11 4 [CA] galiþun þan jah bigetun fulan gabundanana at daura uta ana gagga; jah andbundun ina.
Mark 11 5 [CA] jah sumai þize jainar standandane qeþun du im: hva taujats andbindandans þana fulan?
Mark 11 6 [CA] iþ eis qeþun du im swaswe anabauþ im Iesus, jah lailotun ins.
Mark 11 7 [CA] jah brahtedun þana fulan at Iesua jah galagidedun ana <ina> wastjos seinos, jah gasat ana ina.
Mark 11 8 [CA] managai þan wastjom seinaim strawidedun ana wiga; sumai astans maimaitun us bagmam jah strawidedun ana wiga.
Mark 11 9 [CA] jah þai fauragaggandans <jah þai afarlaistjandans> hropidedun qiþandans: osanna, þiuþida sa qimanda in namin fraujins!
Mark 11 10 [CA] þiuþido so qimandei þiudangardi in namin <fraujins> attins unsaris Daweidis, osanna in hauhistjam!
Mark 11 11 [CA] jah galaiþ in Iairusaulwma Iesus jah in alh; jah bisaihvands alla, at andanahtja juþan wisandin hveilai usiddja in Beþanian miþ þaim twalibim.
Mark 11 12 [CA] jah iftumin daga usstandandam im us Beþaniin gredags was.
Mark 11 13 [CA] jah gasaihvands smakkabagm fairraþro habandan lauf atiddja, ei aufto bigeti hva ana imma; jah qimands at imma ni waiht bigat ana imma niba lauf; ni auk was mel smakkane.
Mark 11 14 [CA] jah usbairands qaþ du imma: ni þanaseiþs us þus aiw manna akran matjai. jah gahausidedun þai siponjos is.
Mark 11 15 [CA] jah iddjedun du Iairusaulwmai. jah atgaggands Iesus in alh dugann uswairpan þans frabugjandans jah bugjandans in alh jah mesa skattjane jah sitlans þize frabugjandane ahakim uswaltida.
Mark 11 16 [CA] jah ni lailot ei hvas þairhberi kas þairh þo alh.
Mark 11 17 [CA] jah laisida qiþands du im: niu gameliþ ist þatei razn mein razn bido haitada allaim þiudom? iþ jus gatawideduþ ita du filigrja waidedjane.
Mark 11 18 [CA] jah gahausidedun þai bokarjos jah gudjane auhumistans jah sokidedun, hvaiwa imma usqistidedeina: ohtedun auk ina, unte alla managei sildaleikidedun in laiseinais is.
Mark 11 19 [CA] jah biþe andanahti warþ, usiddja ut us þizai baurg.
Mark 11 20 [CA] jah in maurgin faurgaggandans gasehvun þana smakkabagm þaursjana us waurtim.
Mark 11 21 [CA] jah gamunands Paitrus qaþ du imma: rabbei, sai, smakkabagms þanei fraqast gaþaursnoda.
Mark 11 22 [CA] jah andhafjands Iesus qaþ du im: habaiþ galaubein gudis!
Mark 11 23 [CA] amen auk qiþa izwis, þishvazuh ei qiþai du þamma fairgunja: ushafei þuk jah wairp þus in marein, jah ni tuzwerjai in hairtin seinamma, ak galaubjai þata, ei þatei qiþiþ gagaggiþ, wairþiþ imma þishvah þei qiþiþ.
Mark 11 24 [CA] duþþe qiþa izwis: allata þishvah þei bidjandans sokeiþ, galaubeiþ þatei nimiþ, jah wairþiþ izwis.
Mark 11 25 [CA] jah þan standaiþ bidjandans, afletaiþ, jabai hva habaiþ wiþra hvana, ei jah atta izwar sa in himinam afletai izwis missadedins izwaros.
Mark 11 26 [CA] iþ jabai jus ni afletiþ, ni þau atta izwar sa in himinam afletiþ izwis missadedins izwaros.
Mark 11 27 [CA] jah iddjedun aftra du Iairusaulwmai. jah in alh hvarbondin imma, atiddjedun du imma þai auhumistans gudjans jah bokarjos jah sinistans.
Mark 11 28 [CA] jah qeþun du imma: in hvamma waldufnje þata taujis? jah hvas þus þata waldufni atgaf, ei þata taujis?
Mark 11 29 [CA] iþ Iesus andhafjands qaþ du im: fraihna jah ik izwis ainis waurdis jah andhafjiþ mis, jah qiþa izwis in hvamma waldufnje þata tauja.
Mark 11 30 [CA] daupeins Iohannis uzuh himina was þau uzuh mannam? andhafjiþ mis.
Mark 11 31 [CA] jah þahtedun du sis misso qiþandans, jabai qiþam: us himina, qiþiþ: aþþan duhve ni galaubideduþ imma?
Mark 11 32 [CA] ak qiþam: us mannam, uhtedun þo managein. allai auk alakjo habaidedun Iohannen þatei bi sunjai praufetes was.
Mark 11 33 [CA] jah andhafjandans qeþun du Iesua: ni witum. jah andhafjands Iesus qaþ du im: nih ik izwis qiþa in hvamma waldufnje þata tauja.
Mark 12 1 [CA] Jah dugann im in gajukom qiþan: weinagard ussatida manna jah bisatida ina faþom jah usgrof dal uf mesa jah gatimrida kelikn jah anafalh ina waurstwjam jah aflaiþ aljaþ.
Mark 12 2 [CA] jah insandida du þaim waurstwjam at mel skalk, ei at þaim waurstwjam nemi akranis þis weinagardis.
Mark 12 3 [CA] iþ eis nimandans ina usbluggwun jah insandidedun laushandjan.
Mark 12 4 [CA] jah aftra insandida du im anþarana skalk; jah þana stainam wairpandans [gaaiwiskodedun jah] haubiþwundan brahtedun jah insandidedun ganaitidana.
Mark 12 5 [CA] jah aftra insandida anþarana; jah jainana afslohun jah managans anþarans, sumans usbliggwandans, sumanzuh þan usqimandans.
Mark 12 6 [CA] þanuh nauhþanuh ainana sunu aigands liubana sis, insandida jah þana du im spedistana, qiþands þatei gaaistand sunu meinana.
Mark 12 7 [CA] iþ jainai þai waurstwjans qeþun du sis misso þatei sa ist sa arbinumja; hirjiþ, usqimam imma, jah unsar wairþiþ þata arbi.
Mark 12 8 [CA] jah undgreipandans ina usqemun jah uswaurpun imma ut us þamma weinagarda.
Mark 12 9 [CA] hva nuh taujai frauja þis weinagardis? qimiþ jah usqisteiþ þans waurstwjans jah gibiþ þana weinagard anþaraim.
Mark 12 10 [CA] nih þata gamelido ussuggwuþ: stains þammei uswaurpun þai timrjans, sah warþ du haubida waihstins?
Mark 12 11 [CA] fram fraujin warþ sa jah ist sildaleiks in augam unsaraim.
Mark 12 12 [CA] jah sokidedun ina undgreipan jah ohtedun þo managein; froþun auk þatei du im þo gajukon qaþ. jah afletandans ina galiþun.
Mark 12 13 [CA] jah insandidedun du imma sumai þize Fareisaie jah Herodiane, ei ina ganuteina waurda.
Mark 12 14 [CA] iþ eis qimandans qeþun du imma: laisari, witum þatei sunjeins is jah ni kara þuk manshun; ni auk saihvis in andwairþja manne, ak bi sunjai wig gudis laiseis: skuldu ist kaisaragild giban kaisara, þau niu gibaima?
Mark 12 15 [CA] iþ Iesus gasaihvands ize liutein qaþ du im: hva mik fraisiþ? atbairiþ mis skatt, ei gasaihvau.
Mark 12 16 [CA] iþ eis atberun, jah qaþ du im: hvis ist sa manleika jah so ufarmeleins? iþ eis qeþun du imma: kaisaris.
Mark 12 17 [CA] jah andhafjands Iesus qaþ du im: usgibiþ þo kaisaris kaisara jah þo gudis guda. jah sildaleikidedun ana þamma.
Mark 12 18 [CA] jah atiddjedun Saddukaieis du imma þaiei qiþand usstass ni wisan, jah frehun ina qiþandans:
Mark 12 19 [CA] laisari, Moses gamelida unsis þatei jabai hvis broþar gadauþnai jah bileiþai qenai jah barne ni bileiþai, ei nimai broþar is þo qen is jah ussatjai barna broþr seinamma.
Mark 12 20 [CA] sibun broþrahans wesun; jah sa frumista nam qen jah gaswiltands ni bilaiþ fraiwa.
Mark 12 21 [CA] jah anþar nam þo jah gadauþnoda jah ni sa bilaiþ fraiwa. jah þridja samaleiko.
Mark 12 22 [CA] jah nemun þo samaleiko þai sibun jah ni biliþun fraiwa. spedumista allaize gaswalt jah so qens.
Mark 12 23 [CA] in þizai usstassai, þan usstandand, hvarjamma ize wairþiþ qens? þai auk sibun aihtedun þo du qenai.
Mark 12 24 [CA] jah andhafjands Iesus qaþ du im: niu duþe airzjai sijuþ, ni kunnandans mela nih maht gudis?
Mark 12 25 [CA] allis þan usstandand us dauþaim, ni liugand ni liuganda, ak sind swe aggiljus þai in himinam.
Mark 12 26 [CA] aþþan bi dauþans, þatei urreisand, niu gakunnaideduþ ana bokom Mosezis ana aihvatundjai, hvaiwa imma qaþ guþ qiþands: ik im guþ Abrahamis jah guþ Isakis jah <guþ> Iakobis?
Mark 12 27 [CA] nist guþ dauþaize, ak qiwaize. aþþan jus filu airzjai sijuþ.
Mark 12 28 [CA] jah duatgaggands ains þize bokarje, gahausjands ins samana sokjandans, gasaihvands þatei waila im andhof, frah ina: hvarja ist allaizo anabusne frumista?
Mark 12 29 [CA] iþ Iesus andhof imma þatei frumista allaizo anabusns: hausei, Israel, frauja guþ unsar frauja ains ist.
Mark 12 30 [CA] jah frijos fraujan guþ þeinana us allamma hairtin þeinamma jah us allai saiwalai þeinai jah us allai gahugdai þeinai jah us allai mahtai þeinai. so frumista anabusns.
Mark 12 31 [CA] jah anþara galeika þizai: frijos nehvundjan þeinana swe þuk silban. Maizei þaim anþara anabusns nist.
Mark 12 32 [CA] jah qaþ du imma sa bokareis: waila, laisari, bi sunjai qast þatei ains ist, jah nist anþar alja imma;
Mark 12 33 [CA] jah þata du frijon ina us allamma hairtin jah us allamma fraþja jah us allai saiwalai jah us allai mahtai, jah þata du frijon nehvundjan swe sik silban managizo ist allaim þaim alabrunstim jah saudim.
Mark 12 34 [CA] jah Iesus gasaihvands ina þatei frodaba andhof, qaþ du imma: ni fairra is þiudangardjai gudis. jah ainshun þanaseiþs ni gadaursta ina fraihnan.
Mark 12 35 [CA] jah andhafjands Iesus qaþ laisjands in alh: hvaiwa qiþand þai bokarjos þatei Xristus sunus ist Daweidis?
Mark 12 36 [CA] silba auk Daweid qaþ in ahmin weihamma: qiþiþ frauja du fraujin meinamma, sit af taihswon meinai, unte ik galagja fijands þeinans fotubaurd fotiwe þeinaize.
Mark 12 37 [CA] silba raihtis Daweid qiþiþ ina fraujan, jah hvaþro imma sunus ist? jah alla so managei hausidedun imma gabaurjaba.
Mark 12 38 [CA] jah qaþ du im in laiseinai seinai: saihviþ faura bo(karjam) . . . .
Mark 12 39 
Mark 12 40 
Mark 12 41 
Mark 12 42 
Mark 12 43 
Mark 12 44 
Mark 13 1 
Mark 13 2 
Mark 13 3 
Mark 13 4 
Mark 13 5 
Mark 13 6 
Mark 13 7 
Mark 13 8 
Mark 13 9 
Mark 13 10 
Mark 13 11 
Mark 13 12 
Mark 13 13 
Mark 13 14 
Mark 13 15 
Mark 13 16 [CA] . . . . wastja seina.
Mark 13 17 [CA] aþþan wai þaim qiþuhaftom jah daddjandeim in jainaim dagam.
Mark 13 18 [CA] aþþan bidjaiþ ei ni wairþai sa þlauhs izwar wintrau.
Mark 13 19 [CA] wairþand auk þai dagos jainai aglo swaleika, swe ni was swaleika fram anastodeinai gaskaftais þoei gaskop guþ, und hita, jah ni wairþiþ.
Mark 13 20 [CA] jah ni frauja gamaurgidedi þans dagans, ni þauh ganesi ainhun leike; akei in þize gawalidane, þanzei gawalida, gamaurgida þans dagans.
Mark 13 21 [CA] jah þan jabai hvas izwis qiþai: sai, her Xristus, aiþþau sai, jainar, ni galaubjaiþ;
Mark 13 22 [CA] unte urreisand galiugaxristjus jah galiugapraufeteis jah giband taiknins jah fauratanja du afairzjan, jabai mahteig sijai, jah þans gawalidans.
Mark 13 23 [CA] iþ jus saihviþ: sai, fauragataih izwis allata.
Mark 13 24 [CA] akei in jainans dagans afar þo aglon jaina sauil riqizeiþ jah mena ni gibiþ liuhaþ sein.
Mark 13 25 [CA] jah stairnons himinis wairþand driusandeins jah mahteis þos in himinam gawagjanda.
Mark 13 26 [CA] jah þan gasaihvand sunu mans qimandan in milhmam miþ mahtai managai jah wulþau.
Mark 13 27 [CA] jah þan insandeiþ aggiluns seinans jah galisiþ þans gawalidans seinans af fidwor windam fram andjam airþos und andi himinis.
Mark 13 28 [CA] aþþan af smakkabagma ganimiþ þo gajukon. þan þis juþan asts þlaqus wairþiþ, jah uskeinand laubos, kunnuþ þatei nehva ist asans.
Mark 13 29 [CA] swah jah jus, þan gasaihviþ þata wairþan, kunneiþ þatei nehva sijuþ a(t) . . . .
Mark 13 30 
Mark 13 31 
Mark 13 32 
Mark 13 33 
Mark 13 34 
Mark 13 35 
Mark 13 36 
Mark 13 37 
Mark 14 1 
Mark 14 2 
Mark 14 3 
Mark 14 4 [CA] . . . . _teins þis balsanis warþ?
Mark 14 5 [CA] maht wesi auk þata balsan frabugjan in managizo þau þrija hunda skatte jah giban unledaim. jah andstaurraidedun þo.
Mark 14 6 [CA] iþ Iesus qaþ: letiþ þo; duhve izai usþriutiþ? þannu goþ waurstw waurhta bi mis.
Mark 14 7 [CA] sinteino auk þans unledans habaiþ miþ izwis, jah þan wileiþ, maguþ im waila taujan; iþ mik ni sinteino habaiþ.
Mark 14 8 [CA] þatei habaida so gatawida; faursnau salbon mein leik du usfilha.
Mark 14 9 [CA] amen, qiþa izwis: þishvaruh þei merjada so aiwaggeljo and alla manaseþ, jah þatei gatawida so rodjada du gamundai izos.
Mark 14 10 [CA] jah Iudas Iskarioteis, ains þize twalibe, galaiþ du þaim gudjam, ei galewidedi ina im.
Mark 14 11 [CA] iþ eis gahausjandans faginodedun jah gahaihaitun imma faihu giban; jah sokida hvaiwa gatilaba ina galewidedi.
Mark 14 12 [CA] jah þamma frumistin daga azwme, þan paska salidedun, qeþun du imma þai siponjos is: hvar wileis ei galeiþandans manwjaima, ei matjais paska?
Mark 14 13 [CA] jah insandida twans siponje seinaize qaþuh du im: gaggats in þo baurg, jah gamoteiþ igqis manna kas watins bairands: gaggats afar þamma,
Mark 14 14 [CA] jah þadei inngaleiþai, qiþaits þamma heiwafraujin þatei laisareis qiþiþ: hvar sind saliþwos þarei paska miþ siponjam meinaim matjau?
Mark 14 15 [CA] jah sa izwis taikneiþ kelikn mikilata, gastrawiþ, manwjata; jah jainar manwjaiþ unsis.
Mark 14 16 [CA] jah usiddjedun þai sipon(jos) . . . .
Mark 14 17 
Mark 14 18 
Mark 14 19 
Mark 14 20 
Mark 14 21 
Mark 14 22 
Mark 14 23 
Mark 14 24 
Mark 14 25 
Mark 14 26 
Mark 14 27 
Mark 14 28 
Mark 14 29 
Mark 14 30 
Mark 14 31 
Mark 14 32 
Mark 14 33 
Mark 14 34 
Mark 14 35 
Mark 14 36 
Mark 14 37 
Mark 14 38 
Mark 14 39 
Mark 14 40 
Mark 14 41 [CA] . . . . sai, galewjada sunus mans in handuns frawaurhtaize.
Mark 14 42 [CA] urreisiþ, gaggam! sai, sa lewjands mik atnehvida.
Mark 14 43 [CA] jah sunsaiw nauhþanuh at imma rodjandin qam Iudas, sums þize twalibe, jah miþ imma managei miþ hairum jah triwam fram þaim auhumistam gudjam jah bokarjam jah sinistam.
Mark 14 44 [CA] at~uh~þan~gaf sa lewjands <ina> im bandwon qiþands: þammei kukjau, sa ist: greipiþ þana jah tiuhiþ arniba.
Mark 14 45 [CA] jah qimands sunsaiw, atgaggands du imma qaþ: rabbei, rabbei! jah kukida imma.
Mark 14 46 [CA] iþ eis uslagidedun handuns ana ina jah undgripun ina.
Mark 14 47 [CA] iþ ains sums þize atstandandane imma uslukands hairu sloh skalk auhumistins gudjins jah afsloh imma auso þata taihswo.
Mark 14 48 [CA] jah andhafjands Iesus qaþ du im: swe du waidedjin urrunnuþ miþ hairum jah triwam greipan mik.
Mark 14 49 [CA] daga hvammeh was at izwis in alh laisjands jah ni gripuþ mik: ak ei usfullnodedeina bokos.
Mark 14 50 [CA] jah afletandans ina gaþlauhun allai.
Mark 14 51 [CA] jah ains sums juggalauþs laistida afar imma biwaibiþs leina ana naqadana; jah gripun is þai juggalaudeis.
Mark 14 52 [CA] iþ is bileiþands þamma leina naqaþs gaþlauh faura im.
Mark 14 53 [CA] jah gatauhun Iesu du auhumistin gudjin; jah garunnun miþ imma auhumistans gudjans allai jah þai sinistans jah bokarjos.
Mark 14 54 [CA] jah Paitrus fairraþro laistida afar imma, unte qam in garda þis auhumistins gudjins; jah was sitands miþ andbahtam jah warmjands sik at liuhada.
Mark 14 55 [CA] iþ þai auhumistans gudjans jah alla so gafaurds sokidedun ana Iesu weitwodiþa du afdauþjan ina jah ni bigetun.
Mark 14 56 [CA] managai auk galiug weitwodidedun ana ina, jah samaleikos þos weitwodiþos ni wesun.
Mark 14 57 [CA] jah sumai usstandandans galiug weitwodidedun ana ina qiþandans:
Mark 14 58 [CA] þatei weis gahausidedum qiþandan ina þatei ik gataira alh þo handuwaurhton jah bi þrins dagans anþara unhanduwaurhta gatimrja.
Mark 14 59 [CA] jah ni swa samaleika was weitwodiþa ize.
Mark 14 60 [CA] jah usstandands sa auhumista gudja in midjaim frah Iesu qiþands: niu andhafjis waiht, hva þai ana þuk weitwodjand?
Mark 14 61 [CA] iþ is þahaida jah waiht ni andhof. aftra sa auhumista gudja frah ina jah qaþ du imma: þu is Xristus sa sunus þis þiuþeigins?
Mark 14 62 [CA] iþ is qaþuh: ik im; jah gasaihviþ þana sunu mans af taihswon sitandan mahtais jah qimandan miþ milhmam himinis.
Mark 14 63 [CA] iþ sa auhumista gudja disskreitands wastjos seinos qaþ: hva þanamais þaurbum weis weitwode?
Mark 14 64 [CA] hausideduþ þo wajamerein is: hva izwis þugkeiþ? þaruh eis allai gadomidedun ina skulan wisan dauþau.
Mark 14 65 [CA] jah dugunnun sumai speiwan ana wlit is jah huljan andwairþi is jah kaupatjan ina; jah qeþun du imma: praufetei! jah andbahtos [gabaurjaba] lofam slohun ina.
Mark 14 66 [CA] jah wisandin Paitrau in rohsnai dalaþa [jah] atiddja aina þiujo þis auhumistins gudjins,
Mark 14 67 [CA] jah gasaihvandei Paitru warmjandan sik, insaihvandei du imma qaþ: jah þu miþ Iesua þamma Nazoreinau wast.
Mark 14 68 [CA] iþ is afaiaik qiþands: ni wait, ni kann hva þu qiþis. jah galaiþ faur gard, jah hana wopida.
Mark 14 69 [CA] jah þiwi gasaihvandei ina aftra dugann qiþan þaim faurastandandam, þatei sa þizei ist.
Mark 14 70 [CA] iþ is aftra laugnida. jah afar leitil aftra þai atstandandans qeþun du Paitrau: bi sunjai, þizei is; jah auk <Galeilaius is jah> razda þeina galeika ist.
Mark 14 71 [CA] iþ is dugann afaikan jah swaran þatei ni kann þana mannan þanei qiþiþ.
Mark 14 72 [CA] jah anþaramma sinþa hana wopida. jah gamunda Paitrus þata waurd, swe qaþ imma Iesus, þatei faurþize hana hrukjai twaim sinþam, inwidis mik þrim sinþam. jah dugann greitan.
Mark 15 1 [CA] Jah sunsaiw in maurgin garuni taujandans þai auhumistans gudjans miþ þaim sinistam jah bokarjam, jah alla so gafaurds gabindandans Iesu brahtedun ina at Peilatau.
Mark 15 2 [CA] jah frah ina Peilatus: þu is þiudans Iudaie? iþ is andhafjands qaþ du imma: þu qiþis.
Mark 15 3 [CA] jah wrohidedun ina þai auhumistans gudjans filu.
Mark 15 4 [CA] iþ Peilatus aftra frah ina qiþands: niu andhafjis ni waiht? sai, hvan filu ana þuk weitwodjand.
Mark 15 5 [CA] iþ Iesus þanamais <waiht> ni andhof, swaswe sildaleikida Peilatus.
Mark 15 6 [CA] iþ and dulþ hvarjoh fralailot im ainana bandjan þanei bedun.
Mark 15 7 [CA] wasuh þan sa haitana Barabbas miþ þaim miþ imma drobjandam gabundans, þaiei in auhjodau maurþr gatawidedun.
Mark 15 8 [CA] jah usgaggandei alla managei dugunnun bidjan, swaswe sinteino tawida im.
Mark 15 9 [CA] iþ Peilatus andhof im qiþands: wileidu fraleitan izwis þana þiudan Iudaie?
Mark 15 10 [CA] wissa auk þatei in neiþis atgebun ina þai auhumistans gudjans.
Mark 15 11 [CA] iþ þai auhumistans gudjans inwagidedun þo managein ei mais Barabban fralailoti im.
Mark 15 12 [CA] iþ Peilatus aftra andhafjands qaþ du im: hva nu wileiþ ei taujau þammei qiþiþ þiudan Iudaie?
Mark 15 13 [CA] iþ eis aftra hropidedun: ushramei ina.
Mark 15 14 [CA] iþ Peilatus qaþ du im: hva allis ubilis gatawida? iþ eis mais hropidedun: ushramei ina.
Mark 15 15 [CA] iþ Peilatus wiljands þizai managein fullafahjan, fralailot im þana Barabban, iþ Iesu atgaf usbliggwands, ei ushramiþs wesi.
Mark 15 16 [CA] iþ gadrauhteis gatauhun ina innana gardis, þatei ist praitoriaun, jah gahaihaitun alla hansa
Mark 15 17 [CA] jah gawasidedun ina paurpurai jah atlagidedun ana ina þaurneina wipja uswindandans
Mark 15 18 [CA] jah dugunnun goljan ina: hails, þiudan Iudaie!
Mark 15 19 [CA] jah slohun is haubiþ rausa jah bispiwun ina jah lagjandans kniwa inwitun ina.
Mark 15 20 [CA] jah biþe bilailaikun ina andwasidedun ina þizai paurpurai jah gawasidedun ina wastjom swesaim. jah ustauhun ina ei ushramidedeina ina.
Mark 15 21 [CA] jah undgripun sumana manne, Seimona Kwreinaiu, qimandan af akra, attan Alaiksandraus jah Rufaus, ei nemi galgan is.
Mark 15 22 [CA] jah attauhun ina ana Gaulgauþa staþ, þatei ist gaskeiriþ hvairneins staþs.
Mark 15 23 [CA] jah gebun imma drigkan wein miþ smwrna; iþ is ni nam.
Mark 15 24 [CA] jah ushramjandans ina disdailjand wastjos is wairpandans hlauta ana þos, hvarjizuh hva nemi.
Mark 15 25 [CA] wasuh þan hveila þridjo, jah ushramidedun ina.
Mark 15 26 [CA] jah was ufarmeli fairinos is ufarmeliþ: sa þiudans Iudaie.
Mark 15 27 [CA] jah miþ imma ushramidedun twans waidedjans, ainana af taihswon jah ainana af hleidumein is.
Mark 15 28 [CA] jah usfullnoda þata gamelido þata qiþando: jah miþ unsibjaim rahniþs was.
Mark 15 29 [CA] jah þai faurgaggandans wajameridedun ina, wiþondans haubida seina jah qiþandans: o sa gatairands þo alh jah bi þrins dagans gatimrjands þo,
Mark 15 30 [CA] nasei þuk silban jah atsteig af þamma galgin!
Mark 15 31 [CA] samaleiko jah þai auhumistans gudjans bilaikandans ina miþ sis misso miþ þaim bokarjam qeþun: anþarans ganasida, iþ sik silban ni mag ganasjan.
Mark 15 32 [CA] sa Xristus, sa þiudans Israelis, atsteigadau nu af þamma galgin, ei gasaihvaima jah galaubjaima. jah þai miþushramidans imma idweitidedun imma.
Mark 15 33 [CA] jah biþe warþ hveila saihsto, riqis warþ ana allai airþai und hveila niundon.
Mark 15 34 [CA] jah niundon hveilai wopida Iesus stibnai mikilai qiþands: ailoe ailoe, lima sibakþanei, þatei ist gaskeiriþ: guþ meins, guþ meins, duhve mis bilaist?
Mark 15 35 [CA] jah sumai þize atstandandane gahausjandans qeþun: sai, Helian wopeiþ.
Mark 15 36 [CA] þragjands þan ains jah gafulljands swam akeitis, galagjands ana raus, dragkida ina qiþands: let, ei saihvam qimaiu Helias athafjan ina.
Mark 15 37 [CA] iþ Iesus aftra letands stibna mikila uzon.
Mark 15 38 [CA] jah faur[a]hah als disskritnoda in twa iupaþro und dalaþ.
Mark 15 39 [CA] gasaihvands þan sa hundafaþs sa atstandands in andwairþja is þatei swa hropjands uzon, qaþ: bi sunjai, sa manna sa sunus was gudis.
Mark 15 40 [CA] wesunuþ~þan qinons fairraþro saihvandeins, in þaimei was Marja so Magdalene jah Marja Iakobis þis minnizins jah Iosezis aiþei jah Salome.
Mark 15 41 [CA] jah þan was in Galeilaia, jah laistidedun ina jah andbahtidedun imma, jah anþaros managos þozei miþiddjedun imma in Iairusalem.
Mark 15 42 [CA] jah juþan at andanahtja waurþanamma, unte was paraskaiwe, saei ist fruma sabbato,
Mark 15 43 [CA] qimands Iosef af Areimaþaias, gaguds ragineis, saei was <jah> silba beidands þiudangardjos gudis, anananþjands galaiþ inn du Peilatau jah baþ þis leikis Iesuis.
Mark 15 44 [CA] iþ Peilatus sildaleikida ei is juþan gaswalt; jah athaitands þana hundafaþ frah ina jû~þan gadauþnodedi.
Mark 15 45 [CA] jah finþands at þamma hundafada fragaf þata leik Iosefa.
Mark 15 46 [CA] jah usbugjands lein jah usnimands ita biwand þamma leina jah galagida ita in hlaiwa, þatei was gadraban us staina, jah atwalwida stain du daura þis hlaiwis.
Mark 15 47 [CA] iþ Marja so Magdalene jah Marja Iosezis sehvun hvar galagiþs wesi.
Mark 16 1 [CA] jah inwisandins sabbate dagis Marja so Magdalene jah Marja so Iakobis jah Salome usbauhtedun aromata, ei atgaggandeins gasalbodedeina ina.
Mark 16 2 [CA] jah filu air þis dagis afarsabbate atiddjedun du þamma hlaiwa at urrinnandin sunnin.
Mark 16 3 [CA] jah qeþun du sis misso: hvas afwalwjai unsis þana stain af daurom þis hlaiwis?
Mark 16 4 [CA] jah insaihvandeins gaumidedun þammei afwalwiþs ist sa stains; was auk mikils abraba.
Mark 16 5 [CA] jah atgaggandeins in þata hlaiw gasehvun juggalauþ sitandan in taihswai biwaibidana wastjai hveitai; jah usgeisnodedun.
Mark 16 6 [CA] þaruh qaþ du im: ni faurhteiþ izwis, Iesu sokeiþ Nazoraiu þana ushramidan; nist her, urrais, sai þana staþ þarei galagidedun ina.
Mark 16 7 [CA] akei gaggiþ qiþiduh du siponjam is jah du Paitrau þatei faurbigaggiþ izwis in Galeilaian; þaruh ina gasaihviþ, swaswe qaþ izwis.
Mark 16 8 [CA] jah usgaggandeins af þamma hlaiwa gaþlauhun; dizuh~þan~sat ijos reiro jah usfilmei, jah ni qeþun mannhun waiht; ohtedun sis auk.
Mark 16 9 [CA] usstandands þan in maurgin frumin sabbato ataugida <sik> frumist Marjin þizai Magdalene, af þizaiei uswarp sibun unhulþons.
Mark 16 10 [CA] soh gaggandei gataih þaim miþ imma wisandam, qainondam jah gretandam.
Mark 16 11 [CA] jah eis hausjandans þatei libaiþ jah gasaihvans warþ fram izai, ni galaubidedun.
Mark 16 12 [Speyer] . . . . twaim ize ataugiþs warþ in anþaramma farwa, gaggandam du wehsa:
Mark 16 13 [Speyer] jah jainai galeiþandans gataihun þaim anþaraim; niþ~þaim galaubidedun.
Mark 16 14 [Speyer] bi spedistin þan anakumbjandam þaim ainlibim ataugida, jah idweitida ungalaubein ize jah harduhairtein, unte þaim gasaihvandam ina urrisanana, ni galaubidedun.
Mark 16 15 [Speyer] jah qaþ du im: gaggandans in þo manaseþ alakjo, merjaiþ þo aiwaggeljon allai þizai gaskaftai.
Mark 16 16 [Speyer] jah sa galaubjands ufdaupiþs ganisiþ; iþ saei ni galaubeiþ, afdomjada.
Mark 16 17 [Speyer] aþþan taikns þaim galaubjandam þata afargaggiþ: in namin meinamma unhulþons uswairpand: razdom rodjand niujaim,
Mark 16 18 [Speyer] waurmans nimand, jah jabai ingibe hva drigkaina, ni þauh im agljai; ana unhailans handuns uslagjand, jah waila wairþiþ im.
Mark 16 19 [Speyer] þanuh þan frauja Iesus afar þatei rodida du im, usnumans warþ in himin jah gasat af taihswon gudis.
Mark 16 20 [Speyer] Aiwaggeljo þairh Marku ustauh. wulþus þus weiha guþ. amen.
Luke 1 1 [CA] Unte raihtis managai dugunnun meljan insaht bi þos gafullaweisidons in uns waihtins,
Luke 1 2 [CA] swaswe anafulhun unsis þaiei fram frumistin silbasiunjos jah andbahtos wesun þis waurdis;
Luke 1 3 [CA] galeikaida jah mis [jah ahmin weihamma] fram anastodeinai allaim glaggwuba afarlaistjandin gahahjo þus meljan, batista Þaiaufeilu,
Luke 1 4 [CA] ei gakunnais þize bi þoei galaisiþs is waurde [a]staþ.
Luke 1 5 [CA] was in dagam Herodes þiudanis Iudaias gudja namin Zakarias, us afar<am> Abijins, jah qeins is us dauhtrum Aharons, jah namo izos Aileisabaiþ.
Luke 1 6 [CA] wesunuh þan garaihta ba in andwairþja gudis, gaggandona in allaim anabusnim jah garaihteim fraujins unwaha.
Luke 1 7 [CA] jah ni was im barne, unte was Aileisabaiþ stairo, jah ba framaldra dage seinaize wesun.
Luke 1 8 [CA] warþ þan, miþþanei gudjinoda is in wikon kunjis seinis in andwairþja gudis,
Luke 1 9 [CA] bi biuhtja gudjinassaus hlauts imma urrann du saljan, atgaggands in alh fraujins,
Luke 1 10 [CA] jah alls hiuhma was manageins beidandans uta hveilai þwmiamins.
Luke 1 11 [CA] warþ þan imma in siunai aggilus fraujins standands af taihswon hunslastadis þwmiamins.
Luke 1 12 [CA] jah gadrobnoda Zakarias gasaihvands, jah agis disdraus ina.
Luke 1 13 [CA] qaþ þan du imma sa aggilus: ni ogs þus, Zakaria, duþe ei andhausida ist bida þeina, jah qens þeina Aileisabaiþ gabairid sunu þus, jah haitais namo is Iohannen.
Luke 1 14 [CA] jah wairþiþ þus faheds jah swegniþa, jah managai in gabaurþai is faginond.
Luke 1 15 [CA] wairþiþ auk mikils in andwairþja fraujins jah wein jah leiþu ni drigkid jah ahmins weihis gafulljada nauhþan in wambai aiþeins seinaizos,
Luke 1 16 [CA] jah managans suniwe Israelis gawandeiþ du fraujin guda ize.
Luke 1 17 [CA] jah silba fauraqimid in andwairþja is in ahmin jah mahtai Haileiins gawandjan hairtona attane du barnam jah untalans in frodein garaihtaize, manwjan fraujin managein gafahrida.
Luke 1 18 [CA] jah qaþ Zakarias du þamma aggilau: bihve kunnum þata? ik raihtis im sineigs, jah qens meina framaldrozei in dagam seinaim.
Luke 1 19 [CA] jah andhafjands sa aggilus qaþ du imma: ik im Gabriel sa standands in andwairþja gudis, jah insandiþs im rodjan du þus jah wailamerjan þus þata.
Luke 1 20 [CA] jah <sai> sijais þahands jah ni magands rodjan und þana dag ei wairþai þata, duþe ei ni galaubides waurdam meinaim, þoei usfulljanda in mela seinamma.
Luke 1 21 [CA] jah was managei beidandans Zakariins, jah sildaleikidedun hva latidedi ina in þizai alh.
Luke 1 22 [CA] usgaggands þan ni mahta du im rodjan, jah froþun þammei siun gasahv in alh; jah silba was bandwjands im jah <ga>was dumbs.
Luke 1 23 [CA] jah warþ, biþe usfullnodedun dagos andbahteis is, galaiþ du garda seinamma.
Luke 1 24 [CA] afaruh þan þans dagans inkilþo warþ Aileisabaiþ qens is jah galaugnida sik menoþs fimf, qiþandei:
Luke 1 25 [CA] þatei swa mis gatawida frauja in dagam þaimei insahv afniman idweit mein in mannam.
Luke 1 26 [CA] þanuh þan in menoþ saihstin insandiþs was aggilus Gabriel fram guda in baurg Galeilaias sei haitada Nazaraiþ,
Luke 1 27 [CA] du magaþai in fragibtim abin, þizei namo Iosef, us garda Daweidis, jah namo þizos magaþais Mariam.
Luke 1 28 [CA] jah galeiþands inn sa aggilus du izai qaþ: fagino, anstai audahafta, frauja miþ þus; þiuþido þu in qinom.
Luke 1 29 [CA] iþ si gasaihvandei gaþlahsnoda bi innatgahtai is jah þahta sis hveleika wesi so goleins [þatei swa þiuþida izai].
Luke 1 30 [CA] jah qaþ aggilus du izai: ni ogs þus, Mariam, bigast auk anst fram guda.
Luke 1 31 [CA] jah sai, ganimis in kilþein jah gabairis sunu jah haitais namo is Iesu.
Luke 1 32 [CA] sah wairþiþ mikils jah sunus hauhistins haitada, jah gibid imma frauja guþ stol Daweidis attins is.
Luke 1 33 [CA] jah þiudanoþ ufar garda Iakobis in ajukduþ, jah þiudinassaus is ni wairþiþ andeis.
Luke 1 34 [CA] qaþ þan Mariam du þamma aggilau: hvaiwa sijai þata, þandei aban ni kann?
Luke 1 35 [CA] jah andhafjands sa aggilus qaþ du izai: ahma weihs atgaggiþ ana þuk, jah mahts hauhistins ufarskadweid þus, duþe ei <jah> saei gabairada weihs haitada sunus gudis.
Luke 1 36 [CA] jah sai, Aileisabaiþ niþjo þeina, jah so inkilþo sunau in aldomin seinamma, jah sa menoþs saihsta ist izai sei haitada stairo,
Luke 1 37 [CA] unte nist unmahteig guda ainhun waurde.
Luke 1 38 [CA] qaþ þan Mariam: sai, þiwi fraujins, wairþai mis bi waurda þeinamma. jah galaiþ fairra izai sa aggilus.
Luke 1 39 [CA] usstandandei þan Mariam in þaim dagam iddja in bairgahein sniumundo in baurg Iudins,
Luke 1 40 [CA] jah galaiþ in gard Zakariins jah golida Aileisabaiþ.
Luke 1 41 [CA] jah warþ, swe hausida Aileisabaiþ golein Mariins, lailaik barn in qiþau izos, jah gafullnoda ahmins weihis Aileisabaiþ,
Luke 1 42 [CA] jah ufwopida stibnai mikilai jah qaþ: þiuþido þu in qinom, jah þiuþido akran qiþaus þeinis.
Luke 1 43 [CA] jah hvaþro mis þata, ei qemi aiþei fraujins meinis at mis?
Luke 1 44 [CA] sai allis, sunsei warþ stibna goleinais þeinaizos in ausam meinaim, lailaik þata barn in swigniþai in wambai meinai.
Luke 1 45 [CA] jah audaga so galaubjandei þatei wairþiþ ustauhts þize rodidane izai fram fraujin.
Luke 1 46 [CA] jah qaþ Mariam: mikileid saiwala meina fraujan,
Luke 1 47 [CA] jah swegneid ahma meins du guda nasjand meinamma.
Luke 1 48 [CA] unte insahv du hnaiweinai þiujos seinaizos; sai allis, fram himma nu audagjand mik alla kunja.
Luke 1 49 [CA] unte gatawida mis mikilein sa mahteiga, jah weih namo is.
Luke 1 50 [CA] jah armahairtei is in aldins alde þaim ogandam ina.
Luke 1 51 [CA] gatawida swinþein in arma seinamma, distahida mikilþuhtans gahugdai hairtins seinis;
Luke 1 52 [CA] gadrausida mahteigans af stolam jah ushauhida gahnaiwidans;
Luke 1 53 [CA] gredagans gasoþida þiuþe jah gabignandans insandida lausans.
Luke 1 54 [CA] hleibida Israela þiumagu seinamma, gamunands armahairteins,
Luke 1 55 [CA] swaswe rodida du attam unsaraim Abrahama jah fraiwa is und aiw.
Luke 1 56 [CA] gastoþ þan Mariam miþ izai swe menoþ(s) þrins jah gawandida sik du garda seinamma.
Luke 1 57 [CA] iþ Aileisabaiþ usfullnoda mel du bairan jah gabar sunu.
Luke 1 58 [CA] jah hausidedun bisitands jah ganiþjos izos, unte gamikilida frauja armahairtein seina bi izai, jah miþfaginodedun izai.
Luke 1 59 [CA] jah warþ in daga ahtudin, qemun bimaitan þata barn jah haihaitun ina afar namin attins is Zakarian.
Luke 1 60 [CA] jah andhafjandei so aiþei is qaþ: ne, ak haitaidau Iohannes.
Luke 1 61 [CA] jah qeþun du izai þatei ni ainshun ist in kunja þeinamma saei haitaidau þamma namin.
Luke 1 62 [CA] gabandwidedun þan attin is, þata hvaiwa wildedi haitan ina.
Luke 1 63 [CA] iþ is sokjands spilda [nam] ga[h]melida qiþands: Iohannes ist namo is; jah sildaleikidedun allai.
Luke 1 64 [CA] usluknoda þan munþs is suns jah tuggo is, jah rodida þiuþjands guþ.
Luke 1 65 [CA] jah warþ ana allaim agis þaim bisitandam ina, jah in allai bairgahein Iudaias merida wesun alla þo waurda.
Luke 1 66 [CA] jah galagidedun allai þai hausjandans in hairtin seinamma qiþandans: hva skuli þata barn wairþan? jah þan handus fraujins was miþ imma.
Luke 1 67 [CA] jah Zakarias, atta is, gafullnoda ahmins weihis jah praufetida jah qaþ:
Luke 1 68 [CA] þiuþeigs frauja guþ Israelis, unte gaweisoda jah gawaurhta uslausein managein seinai,
Luke 1 69 [CA] jah urraisida haurn naseinais unsis in garda Daweidis þiumagaus seinis,
Luke 1 70 [CA] swaswe rodida þairh munþ weihaize þize fram anastodeinai aiwis praufete seinaize,
Luke 1 71 [CA] giban nasein us fijandam unsaraim jah us handau allaize þize hatandane unsis,
Luke 1 72 [CA] taujan armahairtiþa bi attam unsaraim jah gamunan triggwos weihaizos seinaizos,
Luke 1 73 [CA] aiþis þanei swor wiþra Abraham attan unsarana, ei gebi unsis
Luke 1 74 [CA] unagein us handau fijande unsaraize galausidaim skalkinon imma
Luke 1 75 [CA] in sunjai jah garaihtein in andwairþja is allans dagans unsarans.
Luke 1 76 [CA] jah þu, barnilo, praufetus hauhistins haitaza; fauragaggis auk faura andwairþja fraujins, manwjan wigans imma,
Luke 1 77 [CA] du giban kunþi naseinais managein is in afleta frawaurhte ize,
Luke 1 78 [CA] þairh infeinandein armahairtein gudis unsaris, in þammei gaweisoþ unsara urruns us hauhiþai,
Luke 1 79 [CA] gabairhtjan þaim in riqiza jah skadau dauþus sitandam, du garaihtjan fotuns unsarans in wig gawairþjis.
Luke 1 80 [CA] iþ þata barn wohs jah swinþnoda ahmin jah was ana auþidom und dag ustaikneinais seinaizos du Israela.
Luke 2 1 [CA] Warþ þan in dagans jainans, urrann gagrefts fram kaisara Agustau, gameljan allana midjungard.
Luke 2 2 [CA] soh þan gilstrameleins frumista warþ at [wisandin kindina Swriais] raginondin Saurim Kwreinaiau.
Luke 2 3 [CA] jah iddjedun allai, ei melidai weseina, hvarjizuh in seinai baurg.
Luke 2 4 [CA] Urrann þan jah Iosef us Galeilaia, us baurg Nazaraiþ, in Iudaian, in baurg Daweidis sei haitada Beþla<i>haim, duþe ei was us garda fadreinais Daweidis,
Luke 2 5 [CA] anameljan miþ Mariin sei in fragiftim was imma qeins, wisandein inkilþon.
Luke 2 6 [CA] warþ þan, miþþanei þo wesun jainar, usfullnodedun dagos du bairan izai.
Luke 2 7 [CA] jah gabar sunu seinana þana frumabaur jah biwand ina jah galagida ina in uzetin, unte ni was im rumis in stada þamma.
Luke 2 8 [CA] jah hairdjos wesun in þamma samin landa, þairhwakandans jah witandans wahtwom nahts ufaro hairdai seinai.
Luke 2 9 [CA] iþ aggilus fraujins anaqam ins jah wulþus fraujins biskain ins, jah ohtedun agisa mikilamma.
Luke 2 10 [CA] jah qaþ du im sa aggilus: ni ogeiþ, unte sai, spillo izwis faheid mikila, sei wairþiþ allai managein,
Luke 2 11 [CA] þatei gabaurans ist izwis himma daga nasjands, saei ist Xristus frauja, in baurg Daweidis.
Luke 2 12 [CA] jah þata izwis taikns: bigitid barn biwundan jah galagid in uzetin.
Luke 2 13 [CA] jah anaks warþ miþ þamma aggilau managei harjis himinakundis hazjandane guþ jah qiþandane:
Luke 2 14 [CA] wulþus in hauhistjam guda jah ana airþai gawairþi in mannam godis wiljins.
Luke 2 15 [CA] jah warþ, biþe galiþun fairra im in himin þai aggiljus, jah þai mans þai hairdjos qeþun du sis misso: þairhgaggaima ju und Beþlahaim jah saihvaima waurd þata waurþano, þatei frauja gakannida unsis.
Luke 2 16 [CA] jah qemun sniumjandans jah bigetun Marian jah Iosef jah þata barn ligando in uzetin.
Luke 2 17 [CA] gasaihvandans þan gakannidedun bi þata waurd þatei rodiþ was du im bi þata barn.
Luke 2 18 [CA] jah allai þai gahausjandans sildaleikidedun bi þo rodidona fram þaim hairdjam du im.
Luke 2 19 [CA] iþ Maria alla gafastaida þo waurda, þagkjandei in hairtin seinamma.
Luke 2 20 [CA] jah gawandidedun sik þai hairdjos mikiljandans jah hazjandans guþ in allaize þizeei gahausidedun jah gasehvun swaswe rodiþ was du im.
Luke 2 21 [CA] jah biþe usfulnodedun dagos ahtau du bimaitan ina, jah haitan was namo is Iesus, þata qiþano fram aggilau faurþizei ganumans wesi in wamba.
Luke 2 22 [CA] jah biþe usfulnodedun dagos hraineinais ize bi witoda Mosezis, brahtedun ina in Iairusalem, atsatjan faura fraujin,
Luke 2 23 [CA] swaswe gamelid ist in witoda fraujins: þatei hvazuh gumakundaize uslukands qiþu weihs fraujins haitada,
Luke 2 24 [CA] jah ei gebeina fram imma hunsl, swaswe qiþan ist in witoda fraujins, gajuk hraiwadubono aiþþau twos juggons ahake.
Luke 2 25 [CA] þaruh was manna in Iairusalem, þizei namo Swmaion, jah sa manna was garaihts jah gudafaurhts, beidands laþonais Israelis, jah ahma weihs was ana imma.
Luke 2 26 [CA] jah was imma gataihan fram ahmin þamma weihin ni saihvan dauþu, faurþize sehvi Xristu fraujins.
Luke 2 27 [CA] jah qam in ahmin in þizai alh; jah miþþanei innattauhun berusjos þata barn Iesu, ei tawidedeina bi biuhtja witodis bi ina,
Luke 2 28 [CA] jah is andnam ina ana armins seinans jah þiuþida guda jah qaþ:
Luke 2 29 [CA] nu fraleitais skalk þeinana, [fraujinond] frauja, bi waurda þeinamma in gawairþja;
Luke 2 30 [CA] þande sehvun augona meina nasein þeina,
Luke 2 31 [CA] þoei manwides in andwairþja allaizo manageino,
Luke 2 32 [CA] liuhaþ du andhuleinai þiudom jah wulþu managein þeinai Israela.
Luke 2 33 [CA] jah was Iosef jah aiþei is sildaleikjandona ana þaim þoei rodida wesun bi ina.
Luke 2 34 [CA] jah þiuþida ina Swmaion jah qaþ du Mariin, aiþein is: sai, sa ligiþ du drusa jah usstassai managaize in Israela jah du taiknai andsakanai.
Luke 2 35 [CA] jah þan þeina silbons saiwala þairhgaggiþ hairus, ei andhuljaindau us managaim hairtam mitoneis.
Luke 2 36 [CA] jah was Anna praufeteis, dauhtar Fanuelis, us kunja Aseris; soh framaldra dage managaize libandei miþ abin jera sibun fram magaþein seinai,
Luke 2 37 [CA] soh þan widuwo <swe> jere ahtautehund jah fidwor, soh ni afiddja fairra alh fastubnjam jah bidom blotande fraujan nahtam jah dagam.
Luke 2 38 [CA] soh þizai hveilai atstandandei andhaihait fraujin jah rodida bi ina [in] allaim þaim usbeidandam laþon Iairusaulwmos.
Luke 2 39 [CA] jah biþe ustauhun allata bi witoda fraujins, gawandidedun sik in Galeilaian, in baurg seina Nazaraiþ.
Luke 2 40 [CA] iþ þata barn wohs jah swinþnoda ahmins fullnands jah handugeins, jah ansts gudis was ana imma.
Luke 2 41 [CA] jah wratodedun þai birusjos is jera hvammeh in Iairusalem at dulþ paska.
Luke 2 42 [CA] jah biþe warþ twalibwintrus, usgaggandam þan im in Iairusaulwma bi biuhtja dulþais,
Luke 2 43 [CA] jah ustiuhandam þans dagans, miþþane gawandidedun sik aftra, gastoþ Iesus sa magus in Iairusalem, jah ni wissedun Iosef jah aiþei is.
Luke 2 44 [CA] hugjandona in gasinþjam ina wisan qemun dagis wig jah sokidedun ina in ganiþjam jah in kunþam.
Luke 2 45 [CA] jah ni bigitandona ina gawandidedun sik in Iairusalem sokjandona ina.
Luke 2 46 [CA] jah warþ afar dagans þrins, bigetun ina in alh sitandan in midjaim laisarjam jah hausjandan im jah fraihnandan ins.
Luke 2 47 [CA] usgeisnodedun þan allai þai hausjandans is ana frodein jah andawaurdjam is.
Luke 2 48 [CA] jah gasaihvandans ina sildaleikidedun, jah qaþ du imma so aiþei is: magau, hva gatawides uns swa? sai, sa atta þeins jah ik winnandona sokidedum þuk.
Luke 2 49 [CA] jah qaþ du im: hva þatei sokideduþ mik? niu wisseduþ þatei in þaim attins meinis skulda wisan?
Luke 2 50 [CA] jah ija ni froþun þamma waurda þatei rodida du im.
Luke 2 51 [CA] jah iddja miþ im jah qam in Nazaraiþ, jah was ufhausjands im; jah aiþei is gafastaida þo waurda alla in hairtin seinamma.
Luke 2 52 [CA] jah Iesus þaih frodein jah wahstau jah anstai at guda jah mannam.
Luke 3 1 [CA] In jera þan fimftataihundin þiudinassaus Teibairiaus kaisaris, raginondin Puntiau Peilatau Iudaia, jah fidurraginja þis Galeilaias Herodeis, Filippauzuh þan broþrs is fidurraginja þis Ituraias jah Trakauneitidaus landis, jah Lwsaniaus Abeilenes fidurraginja,
Luke 3 2 [CA] at auhmistam gudjam Annin jah Kajafin, warþ waurd gudis at Iohannen, Zaxariins sunau, in auþidai.
Luke 3 3 [CA] jah qam and allans gaujans Iaurdanaus merjands daupein idreigos du fraleta frawaurhte,
Luke 3 4 [CA] swaswe gamelid ist in bokom waurde Esaeiins praufetaus qiþandins: stibna wopjandins in auþidai, manweid wig fraujins, raihtos waurkeiþ staigos is;
Luke 3 5 [CA] all dalei usfulljada jah all fairgunje jah hlaine gahnaiwjada, jah wairþiþ þata wraiqo du raihtamma jah usdrusteis du wigam slaihtaim.
Luke 3 6 [CA] jah gasaihviþ all leike nasein gudis.
Luke 3 7 [CA] qaþ þan du þaim atgaggandeim manageim daupjan fram sis: kuni nadre, hvas gataiknida izwis þliuhan faura þamma anawairþin hatiza?
Luke 3 8 [CA] waurkjaiþ nu akran wairþata idreigos jah ni duginnaiþ qiþan in izwis: attan aigum Abraham; qiþa auk izwis þatei mag guþ us stainam þaim urraisjan barna Abrahama.
Luke 3 9 [CA] aþþan ju so aqizi at waurtim bagme ligiþ: all nu bagme unbairandane akran god usmaitada jah in fon galagjada.
Luke 3 10 [CA] jah frehun ina manageins qiþandans: an hva taujaima?
Luke 3 11 [CA] andhafjands þan qaþ <du im>: sa habands twos paidos gibai þamma unhabandin, jah saei habai matins, samaleiko taujai.
Luke 3 12 [CA] qemun þan <jah> motarjos daupjan jah qeþun du imma: laisari, hva taujaima?
Luke 3 13 [CA] þaruh qaþ du im: ni waiht ufar þatei garaid sijai izwis, lausjaiþ.
Luke 3 14 [CA] frehun þan ina jah þai militondans qiþandans: jah weis hva taujaima? jah qaþ du im: ni mannanhun holoþ, ni mannanhun anamahtjaid jah waldaiþ annom izwaraim.
Luke 3 15 [CA] at wenjandein þan allai managein jah þagkjandam allaim in hairtam seinaim bi Iohannein, niu aufto sa wesi Xristus,
Luke 3 16 [CA] andhof þan Iohannes allaim qiþands: ik allis izwis watin daupja, iþ gaggiþ swinþoza mis, þizei ik ni im wairþs andbindan skaudaraip skohis is; sah izwis daupeiþ in ahmin weihamma jah funin.
Luke 3 17 [CA] habands winþiskauron in handau seinai jah gahraineiþ gaþrask sein jah briggiþ kaurn in bansta seinamma, iþ ahana intandeiþ funin unhvapnandin.
Luke 3 18 [CA] managuþ~þan jah anþar þrafstjands þiuþspilloda managein.
Luke 3 19 [CA] iþ Herodes sa taitrarkes gasakans fram imma bi Herodiadein, qen broþrs is, jah bi alla þoei gawaurhta ubila Herodes.
Luke 3 20 [CA] anaaiauk jah þata ana alla jah galauk Iohannen in karkarai.
Luke 3 21 [CA] warþ þan, biþe daupida alla managein, jah at Iesu ufdaupidamma jah bidjandin usluknoda himins,
Luke 3 22 [CA] jah atiddja ahma sa weiha leikis siunai swe ahaks ana ina, jah stibna us himina warþ qiþandei: þu is sunus meins sa liuba, in þuzei waila galeikaida.
Luke 3 23 [CA] jah silba was Iesus swe jere þrije tigiwe uf gakunþai, swaei sunus munds was Iosefis, sunaus Heleis,
Luke 3 24 [CA] sunaus Matþatis, sunaus Laiwweis, sunaus Mailkeis, sunaus Jannins, sunaus Iosefis,
Luke 3 25 [CA] sunaus Mattaþiwis, sunaus Ammons, sunaus Naumis, sunaus Aizleimis, sunaus Naggais,
Luke 3 26 [CA] sunaus Mahaþis, sunaus Mattaþiaus, sunaus Saimaieinis, sunaus Iosefis, sunaus Iodins,
Luke 3 27 [CA] sunaus Iohannins, sunaus Resins, sunaus Zauraubabilis, sunaus Salaþielis, sunaus Nerins,
Luke 3 28 [CA] sunaus Mailkeins, sunaus Addeins, sunaus Kosamis, sunaus Airmodamis, sunaus Heris,
Luke 3 29 [CA] sunaus Iosezis, sunaus Aileiaizairis, sunaus Ioreimis, sunaus Mattaþanis, sunaus Laiwweis,
Luke 3 30 [CA] sunaus Swmaions, sunaus Iudins, sunaus Iosefis, sunaus Iohannins, sunaus Aileiakeimis,
Luke 3 31 [CA] sunaus Mailaianis, sunaus Maeinanis, sunaus Mattaþanis, sunaus Naþanis, sunaus Daweidis,
Luke 3 32 [CA] sunaus Iaissaizis, sunaus Obeidis, sunaus Bauauzis, sunaus Salmonis, sunaus Nahassonis,
Luke 3 33 [CA] sunaus Ameinadabis, sunaus Aramis, sunaus Aizoris, sunaus Faraizis, sunaus Iudins,
Luke 3 34 [CA] sunaus Iakobis, sunaus Isakis, sunaus Abrahamis, sunaus Þarins, sunaus Nakoris,
Luke 3 35 [CA] sunaus Sairokis, sunaus Ragawis, sunaus Falaigis, sunaus Aibairis, sunaus Salamis,
Luke 3 36 [CA] sunaus Kaeinanis, sunaus Arfaksadis, sunaus Semis, sunaus Nauelis, sunaus Lamaikis,
Luke 3 37 [CA] sunaus Maþusalis, sunaus Ainokis, sunaus Iaredis, sunaus Malailaielis, sunaus Kaeinanis,
Luke 3 38 [CA] sunaus Ainosis, sunaus Sedis, sunaus Adamis, sunaus gudis.
Luke 4 1 [CA] Iþ Iesus, ahmins weihis fulls, gawandida sik fram Iaurdanau jah tauhans was in ahmin in auþidai
Luke 4 2 [CA] dage fidwor tiguns, fraisans fram diabulau. jah ni matida waiht in dagam jainaim, jah at ustauhanaim þaim dagam, biþe gredags warþ.
Luke 4 3 [CA] jah qaþ du imma diabulus: jabai sunaus sijais gudis, qiþ þamma staina ei wairþai hlaibs.
Luke 4 4 [CA] jah andhof Iesus wiþra ina qiþands: gamelid ist þatei ni bi hlaib ainana libaid manna, ak bi all waurde gudis.
Luke 4 5 [CA] jah ustiuhands ina diabulaus ana fairguni hauhata, ataugida imma allans þiudinassuns þis midjungardis in stika melis.
Luke 4 6 [CA] jah qaþ du imma sa diabulus: þus giba þata waldufni þize allata jah wulþu ize, unte mis atgiban ist, jah þishvammeh þei wiljau, giba þata.
Luke 4 7 [CA] þu nu jabai inweitis mik in andwairþja meinamma, wairþiþ þein all.
Luke 4 8 [CA] jah andhafjands imma Iesus qaþ: gamelid ist, fraujan guþ þeinana inweitais jah imma ainamma fullafahjais.
Luke 4 9 [CA] þaþroh gatauh ina in Iairusalem jah gasatida ina ana giblin alhs jah qaþ du imma: jabai sunus sijais gudis, wairp þuk þaþro dalaþ;
Luke 4 10 [CA] gamelid ist auk þatei aggilum seinaim anabiudiþ bi þuk du gafastan þuk,
Luke 4 11 [CA] jah þatei ana handum þuk ufhaband, ei hvan ni gastagqjais bi staina fotu þeinana.
Luke 4 12 [CA] jah andhafjands qaþ imma Iesus þatei qiþan ist: ni fraisais fraujan guþ þeinana.
Luke 4 13 [CA] jah ustiuhands all fraistobnjo diabulus, afstoþ fairra imma und mel.
Luke 4 14 [CA] jah gawandida sik Iesus in mahtai ahmins in Galeilaian, jah meriþa urrann and all gawi bisitande bi ina.
Luke 4 15 [CA] jah is laisida in gaqumþim ize, mikilids fram allaim.
Luke 4 16 [CA] jah qam in Nazaraiþ, þarei was fodiþs, jah galaiþ inn bi biuhtja seinamma in daga sabbato in swnagogein jah usstoþ siggwan bokos.
Luke 4 17 [CA] jah atgibanos wesun imma bokos Eisaeiins praufetus, jah uslukands þos bokos bigat stad, þarei was gamelid:
Luke 4 18 [CA] ahma fraujins ana mis, in þizei gasalboda mik du wailamerjan unledaim, insandida mik du ganasjan þans gamalwidans hairtin,
Luke 4 19 [CA] merjan frahunþanaim fralet jah blindaim siun, fraletan gamaidans in gaþrafstein, merjan jer fraujins andanem.
Luke 4 20 [CA] jah faifalþ þos bokos jah usgibands andbahta gasat. jah allaim in þizai swnagogein wesun augona fairweitjandona du imma.
Luke 4 21 [CA] dugann þan rodjan du im þatei himma daga usfullnodedun mela þo in ausam izwaraim.
Luke 4 22 [CA] jah allai alakjo weitwodidedun imma jah sildaleikidedun bi þo waurda anstais þo usgaggandona us munþa is jah qeþun: niu sa ist sunus Iosefis?
Luke 4 23 [CA] jah qaþ du im: aufto qiþiþ mis þo gajukon: þu leiki, hailei þuk silban; hvan filu hausidedum waurþan in Kafarnaum, tawei jah her in gabaurþai þeinai.
Luke 4 24 [CA] qaþ þan: amen izwis qiþa, þatei ni ainshun praufete andanems ist in gabaurþai seinai:
Luke 4 25 [CA] aþþan bi sunjai qiþa izwis þatei managos widuwons wesun in dagam Heleiins in Israela, þan galuknoda himins du jeram þrim jah menoþs saihs, swe warþ huhrus mikils and alla airþa:
Luke 4 26 [CA] jah ni du ainaihun þizo insandiþs was Helias, alja in Saraipta Seidonais du qinon widuwon.
Luke 4 27 [CA] jah managai þrutsfillai wesun uf Haileisaiu praufetau in Israela, jah ni ainshun ize gahrainids was, alja Naiman sa Saur.
Luke 4 28 [CA] jah fullai waurþun allai modis in þizai swnagogein hausjandans þata.
Luke 4 29 [CA] jah usstandans uskusun imma ut us baurg jah brahtedun ina und auhmisto þis fairgunjis ana þammei so baurgs ize gatimrida was, du afdrausjan ina þaþro.
Luke 4 30 [CA] iþ is þairhleiþands þairh midjans ins iddja.
Luke 4 31 [CA] jah galaiþ in Kafarnaum, baurg Galeilaias jah was laisjands ins in sabbatim.
Luke 4 32 [CA] jah sildaleikidedun bi þo laisein is, unte in waldufnja was waurd is.
Luke 4 33 [CA] jah in þizai swnagogein was manna habands ahman unhulþons unhrainjana jah ufhropida,
Luke 4 34 [CA] qiþands: let! hva uns jah þus, Iesu Nazorenu? qamt fraqistjan unsis? kann þuk, hvas is, sa weiha gudis.
Luke 4 35 [CA] jah gahvotida imma Iesus qiþands: afdobn jah usgagg us þamma. jah gawairpands ina sa unhulþa in midjaim urrann af imma, ni waihtai gaskaþjands imma.
Luke 4 36 [CA] jah warþ afslauþnan <ana> allans, jah rodidedun du sis misso qiþandans: hva waurde þata, þatei miþ waldufnja jah mahtai anabiudiþ þaim unhrainjam ahmam jah usgaggand?
Luke 4 37 [CA] jah usiddja meriþa fram imma and allans stadins þis bisunjane landis.
Luke 4 38 [CA] usstandands þan us þizai swnagogai galaiþ in gard Seimonis. swaihro þan þis Seimonis was anahabaida brinnon mikilai, jah bedun ina bi þo.
Luke 4 39 [CA] jah atstandands ufar ija gasok þizai brinnon, jah aflailot ija. sunsaiw þan usstandandei andbahtida im.
Luke 4 40 [CA] miþþanei þan sagq sunno, allai swa managai swe habaidedun siukans sauhtim missaleikaim, brahtedun ins at imma: iþ is ainhvarjammeh ize handuns analagjands gahailida ins.
Luke 4 41 [CA] usiddjedun þan jah unhulþons af managaim hropjandeins jah qiþandeins þatei þu is Xristus, sunus gudis. jah gasakands im ni lailot þos rodjan, unte wissedun [silban] Xristu ina wisan.
Luke 4 42 [CA] biþeh þan warþ dags, usgaggands galaiþ ana auþjana stad, jah manageins sokidedun ina jah qemun und ina jah gahabaidedun ina, ei ni afliþi fairra im.
Luke 4 43 [CA] þaruh is qaþ du im þatei jah þaim anþaraim baurgim wailamerjan ik skal bi þiudangardja gudis, unte duþe mik insandida.
Luke 4 44 [CA] jah was merjands in swnagogim Galeilaias.
Luke 5 1 [CA] Jah warþ, miþþanei managei anatramp ina du hausjan waurd gudis, jah is silba was standands nehva saiwa Gainnesaraiþ,
Luke 5 2 [CA] jah gasahv twa skipa standandona at þamma saiwa, iþ fiskjans afgaggandans af im usþwohun natja.
Luke 5 3 [CA] galaiþ þan in ain þize skipe, þatei was Seimonis; haihait ina aftiuhan fairra staþa leitil jah gasitands laisida us þamma skipa manageins.
Luke 5 4 [CA] biþeh þan gaandida rodjands, qaþ du Seimonau: brigg ana diupiþa, jah athahid þo natja izwara du fiskon.
Luke 5 5 [CA] jah andhafjands Seimon qaþ du imma: talzjand, alla naht þairharbaidjandans waiht ni nemum; iþ afar waurda þeinamma wairpam natja.
Luke 5 6 [CA] jah þata taujandans galukun manageins fiske filu, swe natja dishnupnodedun ize.
Luke 5 7 [CA] jah bandwidedun gamanam þoei wesun in anþaramma skipa, ei atiddjedeina hilpan ize. jah qemun jah gafullidedun ba þo skipa, swe sugqun.
Luke 5 8 [CA] gaumjands þan Seimon Paitrus draus du kniwam Iesuis qiþands: [bidja þuk] usgagg fairra mis, unte manna frawaurhts im, frauja.
Luke 5 9 [CA] sildaleik auk dishabaida ina jah allans þans miþ imma in gafahis þize fiske þanzei ganutun;
Luke 5 10 [CA] samaleikoh þan jah Iakobau jah Iohannen, sununs Zaibaidaiaus, þaiei wesun gadailans Seimona. jah qaþ du Seimona Iesus: ni ogs þus, fram himma nu manne sind nutans.
Luke 5 11 [CA] jah gatiuhandans þo skipa ana airþa afleitandans allata laistidedun afar imma.
Luke 5 12 [CA] jah warþ, miþþanei was is in ainai baurge, jah sai, manna fulls þrutsfillis jah gasaihvands Iesu driusands ana andwairþi bad ina qiþands: frauja, jabai wileis, magt mik gahrainjan.
Luke 5 13 [CA] jah ufrakjands handu attaitok imma qiþands: wiljau, wairþ hrains. jah suns þata þrutsfill aflaiþ af imma.
Luke 5 14 [CA] jah is faurbaud imma ei mann ni qeþi; ak gagg jah ataugei þuk silban gudjin jah atbair imma fram þizai gahraineinai þeinai þatei anabaud Moses du weitwodiþai im.
Luke 5 15 [CA] usmernoda þan þata waurd mais bi ina, jah garunnun hiuhmans managai hausjon jah leikinon fram imma sauhte seinaizo.
Luke 5 16 [CA] iþ is was afleiþands ana auþidos jah bidjands.
Luke 5 17 [CA] jah warþ in ainamma dage, jah is was laisjands. jah wesun sitandans Fareisaieis jah witodalaisarjos, þaiei wesun gaqumanai us allamma haimo Galeilaias jah Iudaias jah Iairusaulwmon; jah mahts fraujins was du hailjan ins.
Luke 5 18 [CA] jah sai mans bairandans ana ligra mannan saei was usliþa, jah sokidedun hvaiwa ina innatbereina jah galagidideina in andwairþja is.
Luke 5 19 [CA] jah ni bigitandans hvaiwa innatbereina ina in manageins, ussteigandans ana hrot and skaljos, gasatidedun ina miþ þamma badja in midjaim faura Iesua.
Luke 5 20 [CA] jah gasaihvands galaubein ize qaþ du þamma usliþin: manna, afleitanda þus frawaurhteis þeinos.
Luke 5 21 [CA] jah dugunnun þagkjan þai bokarjos jah Fareisaieis qiþandans: hvas ist sa, saei rodeiþ naiteinins? hvas mag afletan frawaurhtins, alja ains guþ?
Luke 5 22 [CA] ufkunnands þan Iesus mitonins ize andhafjands qaþ du im: hva biþagkeiþ in hairtam izwaraim?
Luke 5 23 [CA] hvaþar ist azetizo qiþan: afletanda þus frawaurhteis, þau qiþan: urreis jah gagg?
Luke 5 24 [CA] aþþan ei witeid þatei waldufni habaid sa sunus mans ana airþai afletan frawaurhtins, qaþ du þamma usliþin: du þus qiþa, urreis jah ushafjands þata badi þeinata gagg in gard þeinana.
Luke 5 25 [CA] jah sunsaiw usstandands in andwairþja ize, ushafjands ana þammei lag, galaiþ in gard seinana mikiljands guþ.
Luke 5 26 [CA] jah usfilmei dissat allans, jah mikilidedun guþ jah fullai waurþun agisis qiþandans þatei gasaihvam wulþaga himma daga.
Luke 5 27 [CA] jah afar þata usiddja jah gasahv motari, namin Laiwwi, sitandan ana motastada, jah qaþ du imma: laistei afar mis.
Luke 5 28 [CA] jah bileiþands allaim, usstandands iddja afar imma.
Luke 5 29 [CA] jah gawaurhta dauht mikila Laiwweis imma in garda seinamma, jah was managei motarje mikila jah anþaraize, þaiei wesun miþ im anakumbjandans.
Luke 5 30 [CA] jah birodidedun bokarjos ize jah Fareisaieis du siponjam is qiþandans: duhve miþ þaim motarjam jah frawaurhtaim matjid jah drigkid?
Luke 5 31 [CA] jah andhafjands Iesus qaþ du im: ni þaurbun hailai leikeis, ak þai unhailans.
Luke 5 32 [CA] ni qam laþon garaihtans, ak frawaurhtans in idreiga.
Luke 5 33 [CA] iþ eis qeþun du imma: duhve siponjos Iohannes fastand ufta jah bidos taujand, samaleiko jah Fareisaiei, iþ þai þeinai siponjos matjand jah drigkand?
Luke 5 34 [CA] þaruh is qaþ du im: ni magud sununs bruþfadis, unte sa bruþfads miþ im ist, gataujan fastan.
Luke 5 35 [CA] aþþan qimand dagos, jah þan afnimada af im sa bruþfads, jah þan fastand in jainaim dagam.
Luke 5 36 [CA] qaþuh þan jah gajukon du im, þatei ainshun plat snagins niujis ni lagjid ana snagan fairnjana, aiþþau jah sa niuja aftaurnid, jah þamma fairnjin ni gatimid þata af þamma niujin.
Luke 5 37 [CA] jah ainshun ni giutid wein niujata in balgins fairnjans, aiþþau distairid þata niujo wein þans balgins jah silbo usgutniþ, jah þai balgeis fraqistnand;
Luke 5 38 [CA] ak wein juggata in balgins niujans giutand, jah bajoþs gafastanda.
Luke 5 39 [CA] jah ainshun drigkandane fairni, ni suns wili jugg; qiþiþ auk: þata fairnjo batizo ist.
Luke 6 1 [CA] Jah warþ in sabbato anþaramma frumin gaggan imma þairh atisk, jah raupidedun ahsa siponjos is jah matidedun bnauandans handum.
Luke 6 2 [CA] iþ sumai Fareisaie qeþun du im: hva taujid þatei ni skuld ist taujan in sabbato dagam?
Luke 6 3 [CA] jah andhafjands wiþra ins Iesus qaþ: ni þata ussuggwud þatei gatawida Daweid, þan gredags was, silba jah þaiei miþ imma wesun?
Luke 6 4 [CA] hvaiwa inngalaiþ in gard gudis jah hlaibans faurlageinais usnam jah matida jah gaf þaim miþ sis wisandam, þanzei ni skuld ist matjan, nibai ainaim gudjam?
Luke 6 5 [CA] jah qaþ du im þatei frauja ist sa sunus mans jah þamma sabbato daga.
Luke 6 6 [CA] jah warþ þan in anþaramma daga sabbato galeiþan imma in swnagogein jah laisjan. jah was jainar manna, jah handus is so taihswo was þaursus.
Luke 6 7 [CA] witaidedunuh þan þai bokarjos jah Fareisaieis, jau in sabbato daga leikinodedi, ei bigeteina til du wrohjan ina.
Luke 6 8 [CA] iþ is wissuh mitonins ize jah qaþ du þamma mann, þamma þaursja habandin handu: urreis jah stand in midjaim. þaruh is urreisands gastoþ.
Luke 6 9 [CA] qaþ þan Iesus du im: fraihna izwis hva skuld ist sabbato dagam, þiuþ taujan þau unþiuþ taujan, saiwala ganasjan þau usqistjan?
Luke 6 10 [CA] jah ussaihvands allans ins qaþ du imma: ufrakei þo handu þeina. þaruh is ufrakida, jah gastoþ so handus is, swaswe so anþara.
Luke 6 11 [CA] iþ eis fullai waurþun unfrodeins jah rodidedun du sis misso hva tawidideina þamma Iesua.
Luke 6 12 [CA] jah warþ in dagam þaim, ei usiddja Iesus in fairguni bidjan; jah was naht þairwakands in bidai gudis.
Luke 6 13 [CA] jah biþe warþ dags, atwopida siponjans seinans jah gawaljands us im twalib, þanzei jah apaustuluns namnida:
Luke 6 14 [CA] Seimon þanei jah namnida Paitru, jah Andraian broþar is; Iakobu jah Iohannen, Filippu jah Barþulomaiu;
Luke 6 15 [CA] Maþþaiu jah Þoman, Iakobu þana Alfaius jah Seimon þana haitanan Zeloten;
Luke 6 16 [CA] Iudan Iakobaus jah Iudan Iskarioten, saei jah warþ galewjands ina.
Luke 6 17 [CA] jah atgaggands dalaþ miþ im gastoþ ana stada ibnamma jah hiuma siponje is jah hansa mikila manageins af allamma Iudaias jah Iairusalem jah þize faur marein Twre jah Seidone [jah anþaraizo baurge],
Luke 6 18 [CA] þaiei qemun hausjan imma jah hailjan sik sauhte seinaizo; jah þai anahabaidans fram ahmam unhrainjaim, jah gahailidai waurþun.
Luke 6 19 [CA] jah alla managei sokidedun attekan imma, unte mahts af imma usiddja jah ganasida allans.
Luke 6 20 [CA] jah is ushafjands augona seina du siponjam seinaim qaþ: audagai jus unledans ahmin, unte izwara ist þiudangardi himine.
Luke 6 21 [CA] audagai jus gredagans nu, unte sadai wairþiþ. audagai jus gretandans nu, unte ufhlohjanda.
Luke 6 22 [CA] audagai sijuþ, þan fijand izwis mans jah afskaidand izwis jah idweitjand jah uswairpand namin izwaramma swe ubilamma in sunaus mans;
Luke 6 23 [CA] faginod in jainamma daga jah laikid, unte sai, mizdo izwara managa in himinam; bi þamma auk tawidedun praufetum attans ize.
Luke 6 24 [CA] aþþan wai izwis þaim gabeigam, unte ju habaid gaþlaiht izwara.
Luke 6 25 [CA] wai izwis, jus sadans nu, unte gredagai wairþiþ; wai izwis, jus hlahjandans nu, unte gaunon jah gretan duginnid.
Luke 6 26 [CA] wai, þan waila izwis qiþand allai mans; samaleiko allis tawidedun galiugapraufetum attans ize.
Luke 6 27 [CA] akei izwis qiþa þaim hausjandam: frijod þans hatandans izwis; waila taujaid þaim fijandam izwis.
Luke 6 28 [CA] þiuþjaiþ þans fraqiþandans izwis; bidjaid fram þaim anamahtjandam izwis.
Luke 6 29 [CA] þamma stautandin þuk bi kinnu, galewei imma jah anþara; jah þamma nimandin af þus wastja, jah paida ni warjais.
Luke 6 30 [CA] hvammeh þan bidjandane þuk gif jah af þamma nimandin þein ni lausei.
Luke 6 31 [CA] jah swaswe wileid ei taujaina izwis mans, jah jus taujaid im samaleiko.
Luke 6 32 [CA] aþþan jabai frijod þans frijondans izwis, hva izwis laune ist? jah auk þai frawaurhtans þans frijondans sik frijond.
Luke 6 33 [CA] jah jabai þiuþ taujaid þaim þiuþ taujandam izwis, hva izwis laune ist? jah auk þai frawaurhtans þata samo taujand.
Luke 6 34 [CA] jah jabai leihvid fram þaimei weneid andniman, hva izwis laune ist? jah auk frauwaurhtai frawaurhtaim leihvand, ei andnimaina samalaud.
Luke 6 35 [CA] sweþauh frijod þans fijands izwarans, þiuþ taujaid jah leihvaid ni waihtais uswenans, jah wairþiþ mizdo izwara managa, jah wairþiþ sunjus hauhistins, unte is gods ist þaim unfagram jah unseljam.
Luke 6 36 [CA] wairþaid bleiþjandans, swaswe jah atta izwar bleiþs ist.
Luke 6 37 [CA] jah ni stojid, ei ni stojaindau; ni afdomjaid, jah ni afdomjanda; fraletaid, jah fraletanda.
Luke 6 38 [CA] gibaid, jah gibada izwis, mitads goda jah ufarfulla jah gawigana jah ufargutana gibada in barm izwarana; þizai auk samon mitadjon þizaiei mitid mitada izwis.
Luke 6 39 [CA] qaþuh þan gajukon im: ibai mag blinds blindana tiuhan? niu bai in dal gadriusand?
Luke 6 40 [CA] nist siponeis ufar laisari seinana; iþ gamanwids hvarjizuh wairþai swe laisaris is.
Luke 6 41 [CA] aþþan hva gaumeis gramsta in augin broþrs þeinis, iþ anza in þeinamma augin ni gaumeis?
Luke 6 42 [CA] aiþþau hvaiwa magt qiþan du broþr þeinamma: broþar let, ik uswairpa gramsta þamma in augin þeinamma, silba in augin þeinamma anza ni gaumjands? liuta, uswairp faurþis þamma anza us augin þeinamma, jah þan gaumjais uswairpan gramsta þamma in augin broþrs þeinis.
Luke 6 43 [CA] ni auk ist bagms gods taujands akran ubil, nih þan bagms ubils taujands akran god.
Luke 6 44 [CA] hvarjizuh raihtis bagme us swesamma akrana uskunþs ist; ni auk us þaurnum lisand[a] smakkans, nih þan us aihvatundjai trudand[a] weinabasja.
Luke 6 45 [CA] þiuþeigs manna us þiuþeigamma huzda hairtins seinis usbairid þiuþ, jah ubils manna us ubilamma hairtins seinis usbairid ubil: uzuh allis ufarfullein hairtins rodeid munþs is.
Luke 6 46 [CA] aþþan hva mik haitid frauja, frauja! jah ni taujid þatei qiþa?
Luke 6 47 [CA] hvazuh sa gaggands du mis jah hausjands waurda meina jah taujands þo, ataugja izwis hvamma galeiks ist.
Luke 6 48 [CA] galeiks ist mann timrjandin razn, saei grob jah gadiupida jah gasatida grunduwaddjau ana staina. at garunjon þan waurþanai bistagq ahva bi jainamma razna jah ni mahta gawagjan ita; gasulid auk was ana þamma staina.
Luke 6 49 [CA] iþ sa hausjands jah ni taujands galeiks ist mann timrjandin razn ana airþai inuh grunduwaddju, þatei bistagq flodus, jah suns gadraus, jah warþ so uswalteins þis raznis mikila.
Luke 7 1 [CA] Biþe þan usfullida alla þo waurda seina in hliumans manageins, galaiþ in Kafarnaum.
Luke 7 2 [CA] hundafade þan sumis skalks siukands swultawairþja <was>, saei was imma swers.
Luke 7 3 [CA] gahausjands þan bi Iesu insandida du imma sinistans Iudaie, bidjands ina ei qimi jah ganasidedi þana skalk is.
Luke 7 4 [CA] iþ eis qimandans at Iesua bedun ina usdaudo, qiþandans þatei wairþs ist, þammei fragibis þata;
Luke 7 5 [CA] unte frijoþ þiuda unsara, jah swnagogein is gatimrida unsis.
Luke 7 6 [CA] iþ Iesus iddjuh miþ im. jah juþan ni fairra wisandin imma þamma garda, insandida du imma sa hundafads frijonds, qiþands du imma: frauja, ni draibei þuk, unte ni im wairþs ei uf hrot mein inngaggais.
Luke 7 7 [CA] duþei ni mik silban wairþana rahnida at þus qiman; ak qiþ waurda, jah gahailnid sa þiumagus meins.
Luke 7 8 [CA] jah þan auk ik manna im uf waldufnja gasatids, habands uf mis silbin gadrauhtins; jah qiþa du þamma: gagg, jah gaggid; jah anþaramma: qim her, jah qimid; jah du skalka meinamma: tawei þata, jah taujid.
Luke 7 9 [CA] gahausjands þan þata Iesus sildaleikida ina jah wandjands sik du þizai afarlaistjandein sis managein qaþ: amen, qiþa izwis, ni in Israela swalauda galaubein bigat.
Luke 7 10 [CA] jah gawandjandans sik þai insandidans du garda bigetun þana siukan skalk hailana.
Luke 7 11 [CA] jah warþ in þamma afardaga, iddja in baurg namnida Naem; jah mididdjedun imma siponjos is ganohai jah manageins filu.
Luke 7 12 [CA] biþeh þan nehva was daura þizos baurgs, þaruh sai, utbaurans was naus, sunus ainaha aiþein seinai, jah si silbo widowo, jah managei þizos baurgs ganoha miþ izai.
Luke 7 13 [CA] jah gasaihvands þo frauja [Iesus] infeinoda du izai jah qaþ du izai: ni gret!
Luke 7 14 [CA] jah duatgaggands attaitok hvilftrjom; iþ þai bairandans gastoþun; jah qaþ: juggalaud, du þus qiþa: urreis!
Luke 7 15 [CA] jah ussat sa naus jah dugann rodjan. jah atgaf ina aiþein is.
Luke 7 16 [CA] dissat þan allans agis, jah mikilidedun guþ, qiþandans þatei praufetus mikils urrais in unsis, jah þatei gaweisoda guþ manageins seinaizos.
Luke 7 17 [CA] jah usiddja þata waurd and alla Iudaia bi ina jah and allans bisitands.
Luke 7 18 [CA] jah gataihun Iohannen siponjos is bi alla þo.
Luke 7 19 [CA] jah athaitands twans siponje seinaize Iohannes insandida ins du Iesua qiþands: þû is sa qimanda þau anþaranu wenjaima?
Luke 7 20 [CA] qimandans þan at imma þai wairos qeþun: Iohannes sa daupjands insandida ugkis du þus, qiþands: þû is sa qimanda þau anþaranu wenjaima?
Luke 7 21 [CA] inuh þan þizai hveilai gahailida managans af sauhtim jah slahim jah ahmane ubilaize jah blindaim managaim fragaf siun.
Luke 7 22 [CA] jah andhafjands Iesus qaþ du im: gaggandans gateihats Iohannen þatei gasehvuts jah gahausideduts, þatei blindai ussaihvand, haltai gaggand, þrutsfillai gahrainjanda, baudai gahausjand, naweis urreisand, unledai wailamerjanda;
Luke 7 23 [CA] jah audags ist sahvazuh saei ni gamarzjada in mis.
Luke 7 24 [CA] at galeiþandam þan þaim airum Iohannes dugann rodjan du manageim bi Iohannen: hva usiddjeduþ in auþida saihvan? raus fram winda wagid?
Luke 7 25 [CA] akei hva usiddjeduþ saihvan? mannan in hnasqjaim wastjom gawasidana? sai, þai in wastjom wulþagaim jah fodeinai wisandans in þiudangardjom sind.
Luke 7 26 [CA] akei hva usiddjeduþ saihvan? praufetu? jai, qiþa izwis, jah mais praufetu.
Luke 7 27 [CA] sa ist, bi þanei gamelid ist: sai, ik insandja aggilu meinana faura andwairþja þeinamma, saei gamanweid wig þeinana faura þus.
Luke 7 28 [CA] qiþa allis izwis, maiza in baurim qinono praufetus Iohanne þamma daupjandin ainshun nist; iþ sa minniza [imma] in þiudangardjai gudis maiza imma ist.
Luke 7 29 [CA] jah alla managei gahausjandei jah motarjos garaihtana domidedun guþ, ufdaupidai daupeinai Iohannis.
Luke 7 30 [CA] iþ Fareisaieis jah witodafastjos runa gudis fraqeþun ana sik, ni daupidai fram imma.
Luke 7 31 [CA] hve nu galeiko þans mans þis kunjis, jah hve sijaina galeikai?
Luke 7 32 [CA] galeikai sind barnam þaim in garunsai sitandam jah wopjandam seina misso jah qiþandam: swiglodedum izwis jah ni plinsideduþ, gaunodedum izwis jan~ni gaigrotuþ.
Luke 7 33 [CA] urrann raihtis Iohannes sa daupjands, nih hlaif matjands nih wein drigkands, jah qiþiþ: unhulþon habaiþ.
Luke 7 34 [CA] urrann sunus mans matjands jah drigkands, jah qiþiþ: sai, manna afetja jah weindrugkja, frijonds motarje jah frawaurhtaize.
Luke 7 35 [CA] jah gasunjoda warþ handugei fram barnam seinaim allaim.
Luke 7 36 [CA] baþ þan ina sums Fareisaie ei matidedi miþ imma; jah atgaggands in gard þis Fareisaiaus anakumbida.
Luke 7 37 [CA] þaruh sai, qino in þizai baurg, sei was frawaurhta, jah ufkunnandei þatei anakumbida in razna þis Fareisaiaus, briggandei alabalstraun balsanis
Luke 7 38 [CA] jah standandei faura fotum is aftaro greitandei, dugann natjan fotuns is tagram jah skufta haubidis seinis biswarb jah kukida fotum is jah gasalboda þamma balsana.
Luke 7 39 [CA] gasaihvands þan sa Fareisaius, saei haihait ina, rodida sis ains qiþands: sa iþ wesi praufetus, ufkunþedi þau, hvo jah hvileika so qino sei tekiþ imma, þatei frawaurhta ist.
Luke 7 40 [CA] jah andhafjands Iesus qaþ du Paitrau: Seimon, skal þus hva qiþan. iþ is qaþ: laisari, qiþ!
Luke 7 41 [CA] twai dulgis skulans wesun dulgahaitjin sumamma; ains skulda skatte fimf hunda, iþ anþar fimf tiguns.
Luke 7 42 [CA] ni habandam þan <im> hvaþro usgebeina, baim fragaf. hvaþar nu þize, qiþ, mais ina frijod?
Luke 7 43 [CA] andhafjands þan Seimon qaþ: þana gawenja þammei managizo fragaf. þaruh is qaþ du imma: raihtaba stauides.
Luke 7 44 [CA] jah gawandjands sik du þizai qinon qaþ du Seimona: gasaihvis þo qinon? atgaggandin in gard þeinana wato mis ana fotuns meinans ni gaft; iþ si tagram seinaim ganatida meinans fotuns jah skufta seinamma biswarb.
Luke 7 45 [CA] ni kukides mis; iþ si, fram þammei innatiddja, ni swaif bikukjan fotuns meinans.
Luke 7 46 [CA] alewa haubid meinata ni salbodes; iþ si balsana gasalboda fotuns meinans.
Luke 7 47 [CA] in þizei qiþa þus: afletanda frawaurhteis izos þos managons, unte frijoda filu; iþ þammei leitil fraletada, leitil frijod.
Luke 7 48 [CA] qaþuh þan du izai: afletanda þus frawaurhteis þeinos.
Luke 7 49 [CA] jah dugunnun þai miþanakumbjandans qiþan in sis silbam: hvas sa ist saei <jah> frawaurhtins afletai?
Luke 7 50 [CA] iþ is qaþ þan du þizai qinon: galaubeins þeina ganasida þuk, gagg in gawairþi.
Luke 8 1 [CA] Jah warþ biþe [afar þata], ei jah is wratoda and baurgs jah haimos merjands jah wailaspillonds þiudangardja gudis, jah þai twalib miþ imma,
Luke 8 2 [CA] jah qinons þozei wesun galeikinodos ahmane ubilaize jah sauhte, jah Marja sei haitana was Magdalene, us þizaiei usiddjedun unhulþons sibun,
Luke 8 3 [CA] jah Iohanna, qens Kusins, fauragaggjins Herodes, jah Susanna jah anþaros managos, þozei andbahtededun im us aiginam seinaim.
Luke 8 4 [CA] gaqumanaim þan hiumam managaim jah þaim þaiei us baurgim gaïddjedun du imma, qaþ þairh gajukon:
Luke 8 5 [CA] urrann saiands du saian fraiwa seinamma; jah miþþanei saiso, sum gadraus faur wig jah gatrudan warþ, jah fuglos himinis fretun þata.
Luke 8 6 [CA] jah anþar gadraus ana staina jah uskijanata gaþaursnoda, in þizei ni habaida qrammiþa.
Luke 8 7 [CA] jah sum gadraus in midumai þaurniwe, jah miþuskeinandans þai þaurnjus afhvapidedun þata.
Luke 8 8 [CA] jah anþar gadraus ana airþai godai jah uskeinoda jah tawida akran taihuntaihundfalþ. þata þan qiþands ufwopida: saei habai ausona du hausjan, gahausjai.
Luke 8 9 [CA] frehun þan ina siponjos is qiþandans, hva sijai so gajuko.
Luke 8 10 [CA] iþ is qaþ: izwis atgiban ist kunnan runos þiudinassaus gudis; iþ þaim anþaraim in gajukom, ei saihvandans ni gasaihvaina, jah gahausjandans ni fraþjaina.
Luke 8 11 [CA] aþþan þata ist so gajuko: þata fraiw ist waurd gudis.
Luke 8 12 [CA] iþ þai wiþra wig sind þai hausjandans; þaþroh qimiþ diabulus jah usnimiþ þata waurd af hairtin ize, ei galaubjandans ni ganisaina.
Luke 8 13 [CA] iþ þai ana þamma staina, ize þan hausjand, miþ faheidai andnimand þata waurd, jah þai waurtins ni haband, þaiei du mela galaubjand jah in mela fraistubnjos afstandand.
Luke 8 14 [CA] iþ þata in þaurnuns gadriusando þai sind þai[ei] gahausjandans jah af saurgom jah gabein jah gabaurjoþum þizos libainais gaggandans afhvapnand jah ni gawrisqand.
Luke 8 15 [CA] iþ þata ana þizai godon airþai þai sind þai ize in hairtin godamma jah seljamma gahausjandans þata waurd gahaband jah akran bairand in þulainai.
Luke 8 16 [CA] aþþan ni manna lukarn tandjands dishuljiþ ita kasa aiþþau uf ligr [ga]satjiþ, ak ana lukarnastaþin <ga>satjiþ, ei þai inngaggandans saihvaina liuhad.
Luke 8 17 [CA] ni auk ist analaugn, þatei swikunþ ni wairþai, nih fulgin, þatei ni gakunnaidau jah in swekunþamma qimai.
Luke 8 18 [CA] saihviþ nu hvaiwa hauseiþ; unte saei habaiþ, gibada imma, jah saei ni habaiþ, jah þatei þugkeiþ haban, afnimada af imma.
Luke 8 19 [CA] atiddjedun þan du imma aiþei jah broþrjus is jah ni mahtedun andqiþan imma faura managein.
Luke 8 20 [CA] jah gataihan warþ imma þatei aiþei þeina jah broþrjus þeinai standand uta gasaihvan þuk gairnjandona.
Luke 8 21 [CA] iþ is andhafjands qaþ du im: aiþei meina jah broþrjus meinai þai sind, þai waurd gudis gahausjandans jah taujandans.
Luke 8 22 [CA] warþ þan in ainamma þize dage, jah is galaiþ in skip jah siponjos is, jah qaþ du im: galeiþam hindar þana marisaiw! jah galiþun.
Luke 8 23 [CA] þaruh þan swe faridedun, anasaislep; jah atiddja skura windis in þana marisaiw, jah gafullnodedun jah birekjai waurþun.
Luke 8 24 [CA] duatgaggandans þan urraisidedun ina qiþandans: talzjand, fraqistnam! iþ is urreisands gasok winda jah þamma wega watins; jah anaslawaidedun jah warþ wis.
Luke 8 25 [CA] qaþ þan du im: hvar ist galaubeins izwara? ogandans þan sildaleikidedun qiþandans du sis misso: hvas siai sa, ei jah windam faurbiudiþ jah watnam, jah ufhausjand imma?
Luke 8 26 [CA] jah atfaridedun in gawi Gaddarene, þatei ist wiþrawairþ Galeilaia.
Luke 8 27 [CA] usgaggandin þan imma ana airþa, gamotida imma wair sums us baurg saei habaida unhulþons mela lagga jah wastjom ni gawasiþs was jah in garda ni gawas, ak in hlaiwasnom.
Luke 8 28 [CA] gasaihvands þan Iesu jah ufhropjands draus du imma jah stibnai mikilai qaþ: hva mis jah þus, Iesu, sunau gudis hauhistins? bidja þuk, ni balwjais mis.
Luke 8 29 [CA] unte anabaud ahmin þamma unhrainjin usgaggan af þamma mann; manag auk mel frawalw ina, jah bundans was eisarnabandjom jah fotubandjom fastaiþs was, jah dishniupands þos bandjos draibiþs was fram þamma unhulþin ana auþidos.
Luke 8 30 [CA] frah þan ina Iesus qiþands: hva ist namo þein? þaruh qaþ: harjis; unte unhulþons managos galiþun in ina.
Luke 8 31 [CA] jah bad ina ei ni anabudi im in afgrundiþa galeiþan.
Luke 8 32 [CA] wasuþ~þan jainar hairda sweine managaize haldanaize in þamma fairgunja; jah bedun ina ei uslaubidedi im in þo galeiþan. jah uslaubida im.
Luke 8 33 [CA] usgaggandans þan suns þai unhulþans af þamma mann galiþun in þo sweina, jah rann sa wriþus and driuson in þana marisaiw jah afhvapnodedun.
Luke 8 34 [CA] gasaihvandans þan þai haldandans þata waurþano gaþlauhun jah gataihun in baurg jah in weihsa.
Luke 8 35 [CA] usiddjedun þan saihvan þata waurþano jah qemun at Iesua jah bigetun sitandan þana mannan af þammei unhulþons usiddjedun, gawasidana jah fraþjandan faura fotum Iesuis, jah ohtedun.
Luke 8 36 [CA] gataihun þan im jah þai gasaihvandans hvaiwa ganas sa daimonareis.
Luke 8 37 [CA] jah bedun ina allai gaujans þize Gaddarene galeiþan fairra sis, unte agisa mikilamma dishabaidai wesun. iþ is galeiþands in skip gawandida sik.
Luke 8 38 [CA] baþ þan ina sa wair af þammei þos unhulþons usiddjedun, ei wesi miþ imma; fralailot þan ina Iesus qiþands:
Luke 8 39 [CA] gawandei þuk du garda þeinamma jah usspillo hvan filu gatawida þus guþ. jah galaiþ and baurg alla merjands hvan filu gatawida imma Iesus.
Luke 8 40 [CA] warþ þan, miþþanei gawandida sik Iesus, andnam ina managei; wesun auk allai beidandans is.
Luke 8 41 [CA] jah sai, qam wair þizei namo Iaeirus, sah fauramaþleis swnagogais was, jah driusands faura fotum Iesuis bad ina gaggan in gard seinana;
Luke 8 42 [CA] unte dauhtar ainoho was imma swe wintriwe twalibe, jah so swalt. miþþanei þan iddja is, manageins þraihun ina.
Luke 8 43 [CA] jah qino wisandei in runa bloþis jera twalif, soei in lekjans fraqam allamma aigina seinamma, jah ni mahta was fram ainomehun galeikinon,
Luke 8 44 [CA] atgaggandei du aftaro attaitok skauta wastjos is, jah suns gastoþ sa runs bloþis izos.
Luke 8 45 [CA] jah qaþ Iesus: hvas sa tekands mis? laugnjandam þan allaim qaþ Paitrus jah þai miþ imma: talzjand, manageins bihvairband þuk jah þreihand, jah qiþis: hvas sa tekands mis?
Luke 8 46 [CA] þaruh is qaþ: taitok mis sums; ik auk ufkunþa maht usgaggandein af mis.
Luke 8 47 [CA] gasaihvandei þan so qino þatei ni galaugnida, reirandei <qam> jah atdriusandei du imma, in þizei attaitok imma, gataih imma in andwairþja allaizos manageins jah hvaiwa gahailnoda suns.
Luke 8 48 [CA] iþ Iesus qaþ du izai: þrafstei þuk, dauhtar: galaubeins þeina ganasida þuk; gagg in gawairþja.
Luke 8 49 [CA] nauhþan imma rodjandin gaggiþ sums manne fram þis fauramaþleis swnagogais, qiþands du imma þatei gadauþnoda dauhtar þeina; ni draibei þana laisari.
Luke 8 50 [CA] iþ is gahausjands andhof imma qiþands: ni faurhtei; þatainei galaubei, jah ganasjada.
Luke 8 51 [CA] qimands þan in garda ni fralailot ainohun inngaggan, alja Paitru jah Iakobu jah Iohannen jah þana attan þizos maujos jah aiþein.
Luke 8 52 [CA] gaigrotun þan allai jah faiflokun þo. þaruh qaþ: ni gretiþ, unte ni gaswalt, ak slepiþ.
Luke 8 53 [CA] jah bihlohun ina gasaihvandans þatei gaswalt.
Luke 8 54 [CA] þanuh is usdreibands allans ut jah fairgreipands handu izos wopida qiþands: mawi, urreis!
Luke 8 55 [CA] jah gawandida ahman izos, jah ustoþ suns. jah anabaud izai giban mat.
Luke 8 56 [CA] jah usgeisnodedun fadrein izos; iþ is faurbaud im ei mann ni qiþeina þata waurþano.
Luke 9 1 [CA] Gahaitands þan þans twalif apaustauluns atgaf im maht jah waldufni ufar allaim unhulþom jah sauhtins gahailjan.
Luke 9 2 [CA] jah insandida ins merjan þiudangardja gudis jah gahailjan allans þans unhailans.
Luke 9 3 [CA] jah qaþ du im: ni waiht nimaiþ in wig; nih waluns nih matibalg nih hlaib nih skattans, nih þan tweihnos paidos haban.
Luke 9 4 [CA] jah in þanei gard gaggaiþ, þar saljiþ jah þaþroh usgaggaiþ.
Luke 9 5 [CA] jah swa managai swe ni andnimaina izwis, usgaggandans us þizai baurg jainai jah mulda af fotum izwaraim afhrisjaiþ du weitwodiþai ana ins.
Luke 9 6 [CA] usgaggandans þan þairhiddjedun and haimos wailamerjandans jah leikinondans and all.
Luke 9 7 [CA] gahausida þan Herodis sa taitrarkes þo waurþanona fram imma alla jah þahta, unte qeþun sumai þatei Iohannes urrais us dauþaim.
Luke 9 8 [CA] sumai þan qeþun <þatei> Helias ataugida sik; sumaiuþ~þan þatei praufetus sums þize airizane usstoþ.
Luke 9 9 [CA] jah qaþ Herodes: Iohannau ik haubiþ afmaimait, iþ hvas ist sa, bi þanei ik hausja swaleik? jah sokida ina gasaihvan.
Luke 9 10 [CA] jah gawandjandans sik apaustauleis usspillodedun imma, swa filu swe gatawidedun. jah andnimands ins afiddja sundro ana staþ auþjana baurgs namnidaizos Baidsaiïdan.
Luke 9 11 [CA] iþ þos manageins finþandeins laistidedun afar imma, jah andnimands ins rodida du im þo bi þiudangardja gudis jah þans þarbans leikinassaus gahailida.
Luke 9 12 [CA] þanuh dags juþan dugann hneiwan. atgaggandans þan du imma þai twalif qeþun du imma: fralet þo managein, ei galeiþandans in þos bisunjane haimos jah weihsa saljaina jah bugjaina sis matins, unte her in auþjamma stada sium.
Luke 9 13 [CA] þanuh qaþ du im: gibiþ im jus matjan. iþ eis qeþun du imma: nist hindar uns maizo fimf hlaibam, jah fiskos twai, niba þau þatei weis gaggandans bugjaima allai þizai manaseidai matins.
Luke 9 14 [CA] wesun auk swe fimf þusundjos waire. qaþ þan du siponjam seinaim: gawaurkeiþ im anakumbjan kubituns, ana hvarjanoh fimf tiguns.
Luke 9 15 [CA] jah gatawidedun swa jah gatawidedun anakumbjan allans.
Luke 9 16 [CA] nimands þan þans fimf hlaibans jah twans fiskans, insaihvands du himina gaþiuþida ins jah gabrak jah gaf siponjam du faurlagjan þizai managein.
Luke 9 17 [CA] jah matidedun jah sadai waurþun allai; jah ushafan warþ, þatei aflifnoda im gabruko, tainjons twalif.
Luke 9 18 [CA] jah warþ, miþþanei was is bidjands sundro, gamotidedun imma siponjos is, jah frah ins qiþands: hvana mik qiþand wisan þos manageins?
Luke 9 19 [CA] iþ eis andhafjandans qeþun: Iohannen þana daupjand, anþarai þan Heleian, sumai þan þatei praufetus sums þize airizane usstoþ.
Luke 9 20 [CA] qaþ þan du im: aþþan jus hvana mik qiþiþ wisan? andhafjands þan Paitrus qaþ: þu is Xristus, sunus gudis.
Luke 9 21 [CA] iþ is þan gahvotjands im faurbauþ ei mann ni qiþeina þata;
Luke 9 22 [CA] qiþands þatei skal sunus mans manag winnan jah uskusans fram sinistam wairþan jah gudjam jah bokarjam jah usqiman jah þridjin daga urreisan.
Luke 9 23 [CA] qaþ þan du allaim: jabai hvas wili afar mis gaggan, afaikai sik silban jah nimai galgan seinana dag hvanoh jah laistjai mik.
Luke 9 24 [CA] saei allis wili saiwala seina nasjan, fraqisteiþ izai; aþþan saei fraqisteiþ saiwalai seinai in meina, ganasjiþ þo.
Luke 9 25 [CA] hvo allis þaurfte gataujiþ sis manna, gageigands þo manased alla, iþ sis silbin fraqistjands aiþþau gasleiþjands?
Luke 9 26 [CA] saei allis skamaiþ sik meina aiþþau meinaize waurde, þizuh sunus mans skamaid sik, biþe qimiþ in wulþu seinamma jah attins jah þize weihane aggele.
Luke 9 27 [CA] qiþuh þan izwis sunja: sind sumai þize her standandane, þaiei ni kausjand dauþau, unte gasaihvand þiudinassau gudis.
Luke 9 28 [CA] waurþun þan afar þo waurda swe dagos ahtau, ganimands Paitru jah Iakobu jah Iohannen usiddja in fairguni bidjan.
Luke 9 29 [CA] jah warþ, miþþanei baþ is, siuns andwairþjis is anþara jah gawaseins is hveita skeinandei.
Luke 9 30 [CA] jah sai, wairos twai miþrodidedun imma, þaiei wesun Moses jah Helias;
Luke 9 31 [CA] þai gasaihvanans in wulþau qeþun urruns is, þoei skulda usfulljan in Iairusalem.
Luke 9 32 [CA] iþ Paitrus jah þai miþ imma wesun kauridai slepa: gawaknandans þan gasehvun wulþu is jah þans twans wairans þans miþstandandans imma.
Luke 9 33 [CA] jah warþ, miþþanei afskaiskaidun sik af imma, qaþ Paitrus du Iesua: talzjand, god ist unsis her wisan, jah gawaurkjaima hleiþros þrins, aina þus jah aina Mose jah aina Helijin, ni witands hva qiþiþ.
Luke 9 34 [CA] þata þan imma qiþandin warþ milhma jah ufarskadwida ins; faurhtidedun þan in þammei jainai qemun in þamma milhmin.
Luke 9 35 [CA] jah stibna warþ us þamma milhmin qiþandei: sa ist sunus meins sa liuba, þamma hausjaiþ.
Luke 9 36 [CA] jah miþþanei warþ so stibna, bigitans warþ Iesus ains. jah eis þahaidedun jah mann ni gataihun in jainaim dagam ni waiht þizei gasehvun.
Luke 9 37 [CA] warþ þan in þamma <afar>daga, dalaþ atgaggandam im af fairgunja, gamotida imma manageins filu.
Luke 9 38 [CA] jah sai, manna us þizai managein ufwopida qiþands: laisari, bidja þuk insaihvan du sunu meinamma, unte ainaha mis ist.
Luke 9 39 [CA] jah sai, ahma nimiþ ina unhrains jah anaks hropeiþ jah tahjiþ ina miþ hvaþon jah halisaiw aflinniþ af imma gabrikands ina.
Luke 9 40 [CA] jah baþ siponjans þeinans ei usdribeina imma, jah ni mahtedun.
Luke 9 41 [CA] andhafjands þan Iesus qaþ: o kuni ungalaubjando jah inwindo, und hva siau at izwis jah þulau izwis? attiuh þana sunu þeinana hidrei.
Luke 9 42 [CA] þaruh nauhþan duatgaggandin imma, gabrak ina sa unhulþa jah tahida. gahvotida þan Iesus ahmin þamma unhrainjin jah gahailida þana magu jah atgaf ina attin is.
Luke 9 43 [CA] usfilmans þan waurþun allai ana þizai mikilein gudis. at allaim þan sildaleikjandam bi alla þoei gatawida Iesus [qaþ Paitrus: frauja, duhve weis ni mahtedum usdreiban þamma? iþ Iesus qaþ: þata kuni ni usgaggiþ, nibai in bidom jah in fastubnja.] qaþ þan du siponjam seinaim:
Luke 9 44 [CA] lagjiþ jus in ausona izwara þo waurda, unte sunus mans skulds ist atgiban in handuns manne.
Luke 9 45 [CA] iþ eis ni froþun þamma waurda, jah was gahuliþ faura im, ei ni froþeina imma; jah ohtedun fraihnan ina bi þata waurd.
Luke 9 46 [CA] galaiþ þan mitons in ins, þata hvarjis þau ize maists wesi.
Luke 9 47 [CA] iþ Iesus gasaihvands þo miton hairtins ize, fairgreipands barn gasatida faura sis
Luke 9 48 [CA] jah qaþ du im: sahvazuh saei andnimiþ þata barn ana namin meinamma, mik andnimiþ; jah sahvazuh saei mik andnimiþ, andnimiþ þana sandjandan mik; unte sa minnista wisands in allaim izwis, sa wairþiþ mikils.
Luke 9 49 [CA] andhafjands þan Iohannes qaþ: talzjand, gasehvum sumana ana þeinamma namin usdreibandan unhulþons jah waridedun imma, unte ni laisteiþ miþ unsis.
Luke 9 50 [CA] jah qaþ du im Iesus: ni warjiþ, unte saei nist wiþra izwis, faur izwis ist. [ni ainshun auk ist manne, saei ni gawaurkjai maht in namin meinamma.]
Luke 9 51 [CA] warþ þan in þammei usfulnodedun dagos andanumtais is, jah is andwairþi seinata gatulgida du gaggan in Iairusalem.
Luke 9 52 [CA] jah insandida airuns faura sis, jah gaggandans galiþun in haim Samareite, swe manwjan imma.
Luke 9 53 [CA] jah ni andnemun ina, unte andwairþi is was gaggando du Iairusalem.
Luke 9 54 [CA] gasaihvandans þan siponjos is Iakobus jah Iohannes qeþun: frauja, wileizu ei qiþaima, fon atgaggai us himina jah fraqimai im, swe jah Heleias gatawida?
Luke 9 55 [CA] gawandjands þan gasok im jah qaþ du im: niu wituþ hvis ahmane sijuþ?
Luke 9 56 [CA] unte sunus mans ni qam saiwalom qistjan, ak nasjan. jah iddjedun in anþara haim.
Luke 9 57 [CA] warþ þan gaggandam im in wiga qaþ sums du imma: laistja þuk þishvaduh þadei gaggis, frauja.
Luke 9 58 [CA] jah qaþ du imma Iesus: fauhons grobos aigun jah fuglos himinis sitlans; iþ sunus mans ni habaiþ hvar haubiþ galagjai.
Luke 9 59 [CA] qaþ þan du anþaramma: laistei mik; iþ is qaþ: frauja, uslaubei mis galeiþan faurþis jah usfilhan attan meinana.
Luke 9 60 [CA] qaþ þan du imma Iesus: let þans dauþans usfilhan seinans nawins: iþ þu gagg jah gaspillo þiudangardja gudis.
Luke 9 61 [CA] qaþ þan jah anþar: laistja þuk, frauja; iþ faurþis uslaubei mis andqiþan þaim þaiei sind in garda meinamma.
Luke 9 62 [CA] qaþ þan du imma Iesus: ni manna uslagjands handu seina ana hohan jah saihvands aftra, gatils ist in þiudangardja gudis.
Luke 10 1 [CA] Afaruþ~þan þata ustaiknida frauja jah anþarans sibuntehund jah insandida ins twans hvanzuh faura andwairþja seinamma in all baurge jah stade, þadei munaida is gaggan.
Luke 10 2 [CA] qaþuh þan du im: asans managa, iþ waurstwjans fawai; bidjiþ nu fraujan asanais ei ussatjai waurstwjans in þo asan seina.
Luke 10 3 [CA] gaggiþ, sai ik insandja izwis swe lamba in midumai wulfe.
Luke 10 4 [CA] ni bairaiþ pugg nih matibalg nih gaskohi; ni mannanhun bi wig goljaiþ.
Luke 10 5 [CA] in þane gardei inngaggaiþ, frumist qiþaiþ: gawairþi þamma garda.
Luke 10 6 [CA] jah jabai sijai jainar sunus gawairþjis, gahveilaiþ sik ana imma gawairþi izwar; iþ jabai ni, du izwis gawandjai.
Luke 10 7 [CA] inuh þan þamma garda wisaiþ matjandans jah driggkandans þo at im; wairþs auk ist waurstwja mizdons seinaizos. ni faraiþ us garda in gard.
Luke 10 8 [CA] jah in þoei baurge gaggaiþ jah andnimaina izwis, matjaiþ þata faurlagido izwis.
Luke 10 9 [CA] jah lekinoþ þans in izai siukans jah qiþiþ du im: atnehvida ana izwis þiudangardi gudis.
Luke 10 10 [CA] iþ in þoei baurge inngaggaiþ jah ni andnimaina izwis, usgaggandans ana fauradaurja izos qiþaiþ:
Luke 10 11 [CA] jah stubju þana gahaftnandan unsis us þizai baurg izwarai ana fotuns unsarans afhrisjam izwis; sweþauh þata witeiþ þatei atnehvida sik ana izwis þiudangardi gudis.
Luke 10 12 [CA] qiþa izwis þatei Saudaumjam in jainamma daga sutizo wairþiþ þau þizai baurg jainai.
Luke 10 13 [CA] wai þus Kaurazein, wai þus Baiþsaïdan! Unte iþ in Twrai jah Seidonai waurþeina mahteis þozei waurþun in izwis, airis þau in sakkum jah azgon sitandeins gaïdreigodedeina.
Luke 10 14 [CA] sweþauh Twrai jah Seidonai sutizo wairþiþ in daga stauos þau izwis.
Luke 10 15 [CA] jah þu Kafarnaum, þu und himin ushauhido, und halja gadrausjaza.
Luke 10 16 [CA] saei hauseiþ izwis, mis hauseiþ, jah saei ufbrikiþ izwis, mis ufbrikiþ; iþ saei ufbrikiþ mis, ufbrikiþ þamma sandjandin mik.
Luke 10 17 [CA] gawandidedun þan sik þai sibuntehund miþ fahedai qiþandans: frauja, jah unhulþons ufhausjand unsis in namin þeinamma.
Luke 10 18 [CA] qaþ þan du im: gasahv Satanan swe lauhmunja driusandan us himina.
Luke 10 19 [CA] sai, atgaf izwis waldufni trudan ufaro waurme jah skaurpjono jah ana allai mahtai fijandis, jah waihte ainohun izwis ni gaskaþjiþ.
Luke 10 20 [CA] sweþauh þamma ni faginoþ, ei þai ahmans izwis ufhausjand: iþ faginod in þammei namna izwara gamelida sind in himinam.
Luke 10 21 [CA] inuh þizai hveilai swegnida ahmin Iesus jah qaþ: andhaita þus, atta, frauja himinis jah airþos, unte affalht þo faura snutraim jah frodaim jah andhulides þo niuklahaim. Jai, atta, unte swa warþ galeikaiþ in andwairþja þeinamma. jah gawandiþs du siponjam seinaim qaþ:
Luke 10 22 [CA] all mis atgiban ist fram attin meinamma, jah ni hvashun kann hvas ist sunus, alja atta, jah hvas ist atta, alja sunus, jah þammei wili sunus andhuljan.
Luke 10 23 [CA] jah gawandiþs du siponjam seinaim sundro qaþ: audaga augona, þoei saihvand þoei jus saihviþ.
Luke 10 24 [CA] qiþa auk izwis þatei managai praufeteis jah þiudanos wildedun saihvan þatei jus saihviþ jah ni gasehvun, jah hausjan þatei jus [ga]hauseiþ jah ni <ga>hausidedun.
Luke 10 25 [CA] jah sai, witodafasteis sums ustoþ fraisands ina jah qiþands: laisari, hva taujands libainais aiweinons arbja wairþa?
Luke 10 26 [CA] þaruh qaþ du imma: in witoda hva gameliþ ist? hvaiwa ussiggwis?
Luke 10 27 [CA] iþ is andhafjands qaþ: frijos fraujan guþ þeinana us allamma hairtin þeinamma jah us allai saiwalai þeinai jah us allai mahtai þeinai jah us allai gahugdai þeinai, jah nehvundjan þeinana swe þuk silban.
Luke 10 28 [CA] þanuh qaþ du imma: raihtaba andhoft; þata tawei jah libais.
Luke 10 29 [CA] iþ is wiljands uswaurhtana sik domjan qaþ du Iesua: an hvas ist mis nehvundja?
Luke 10 30 [CA] andhafjands þan Iesus qaþ: manna <sums> galaiþ af Iairusalem in Iaireikon jah in waidedjans frarann, þaiei jah biraubodedun ina jah banjos analag(jandans) . . . .
Luke 10 31 
Luke 10 32 
Luke 10 33 
Luke 10 34 
Luke 10 35 
Luke 10 36 
Luke 10 37 
Luke 10 38 
Luke 10 39 
Luke 10 40 
Luke 10 41 
Luke 10 42 
Luke 11 1 
Luke 11 2 
Luke 11 3 
Luke 11 4 
Luke 11 5 
Luke 11 6 
Luke 11 7 
Luke 11 8 
Luke 11 9 
Luke 11 10 
Luke 11 11 
Luke 11 12 
Luke 11 13 
Luke 11 14 
Luke 11 15 
Luke 11 16 
Luke 11 17 
Luke 11 18 
Luke 11 19 
Luke 11 20 
Luke 11 21 
Luke 11 22 
Luke 11 23 
Luke 11 24 
Luke 11 25 
Luke 11 26 
Luke 11 27 
Luke 11 28 
Luke 11 29 
Luke 11 30 
Luke 11 31 
Luke 11 32 
Luke 11 33 
Luke 11 34 
Luke 11 35 
Luke 11 36 
Luke 11 37 
Luke 11 38 
Luke 11 39 
Luke 11 40 
Luke 11 41 
Luke 11 42 
Luke 11 43 
Luke 11 44 
Luke 11 45 
Luke 11 46 
Luke 11 47 
Luke 11 48 
Luke 11 49 
Luke 11 50 
Luke 11 51 
Luke 11 52 
Luke 11 53 
Luke 11 54 
Luke 12 1 
Luke 12 2 
Luke 12 3 
Luke 12 4 
Luke 12 5 
Luke 12 6 
Luke 12 7 
Luke 12 8 
Luke 12 9 
Luke 12 10 
Luke 12 11 
Luke 12 12 
Luke 12 13 
Luke 12 14 
Luke 12 15 
Luke 12 16 
Luke 12 17 
Luke 12 18 
Luke 12 19 
Luke 12 20 
Luke 12 21 
Luke 12 22 
Luke 12 23 
Luke 12 24 
Luke 12 25 
Luke 12 26 
Luke 12 27 
Luke 12 28 
Luke 12 29 
Luke 12 30 
Luke 12 31 
Luke 12 32 
Luke 12 33 
Luke 12 34 
Luke 12 35 
Luke 12 36 
Luke 12 37 
Luke 12 38 
Luke 12 39 
Luke 12 40 
Luke 12 41 
Luke 12 42 
Luke 12 43 
Luke 12 44 
Luke 12 45 
Luke 12 46 
Luke 12 47 
Luke 12 48 
Luke 12 49 
Luke 12 50 
Luke 12 51 
Luke 12 52 
Luke 12 53 
Luke 12 54 
Luke 12 55 
Luke 12 56 
Luke 12 57 
Luke 12 58 
Luke 12 59 
Luke 13 1 
Luke 13 2 
Luke 13 3 
Luke 13 4 
Luke 13 5 
Luke 13 6 
Luke 13 7 
Luke 13 8 
Luke 13 9 
Luke 13 10 
Luke 13 11 
Luke 13 12 
Luke 13 13 
Luke 13 14 
Luke 13 15 
Luke 13 16 
Luke 13 17 
Luke 13 18 
Luke 13 19 
Luke 13 20 
Luke 13 21 
Luke 13 22 
Luke 13 23 
Luke 13 24 
Luke 13 25 
Luke 13 26 
Luke 13 27 
Luke 13 28 
Luke 13 29 
Luke 13 30 
Luke 13 31 
Luke 13 32 
Luke 13 33 
Luke 13 34 
Luke 13 35 
Luke 14 1 
Luke 14 2 
Luke 14 3 
Luke 14 4 
Luke 14 5 
Luke 14 6 
Luke 14 7 
Luke 14 8 
Luke 14 9 [CA] . . . . (þa)na aftumistan haban staþ.
Luke 14 10 [CA] ak þan haitaizau, atgaggands anakumbei ana þamma aftumistin stada, ei biþe qimai saei haihait þuk, qiþai du þus: frijond, usgagg hauhis. þanuh ist þus hauhiþa faura þaim miþanakumbjandam þus.
Luke 14 11 [CA] unte hvazuh saei hauheiþ sik silba, gahnaiwjada, jah saei hnaiweiþ sik silban, ushauhjada.
Luke 14 12 [CA] qaþuþ~þan jah þamma haitandin sik: þan waurkjais undaurnimat aiþþau nahtamat, ni haitais frijonds þeinans nih broþruns þeinans nih niþjans þeinans nih garaznans gabeigans, ibai aufto jah eis aftra haitaina þuk jah wairþiþ þus usguldan;
Luke 14 13 [CA] ak þan waurkjais dauht, hait unledans, gamaidans, haltans, blindans.
Luke 14 14 [CA] jah audags wairþis, unte eis ni haband usgildan þus; usgildada auk þus in ustassai þize uswaurhtane.
Luke 14 15 [CA] gahausjands þan sums þizei anakumbjandane þata qaþ du imma: audags saei matjiþ hlaif in þiudangardjai gudis.
Luke 14 16 [CA] þaruh qaþ imma frauja: manna sums gawaurhta nahtamat mikilana jah haihait managans.
Luke 14 17 [CA] jah insandida skalk seinana hveilai nahtamatis qiþan þaim haitanam: gaggiþ, unte ju manwu ist allata.
Luke 14 18 [CA] jah dugunnun suns faurqiþan allai. sa frumista qaþ: land bauhta jah þarf galeiþan jah saihvan þata; bidja þuk, habai mik faurqiþanana.
Luke 14 19 [CA] jah anþar qaþ: juka auhsne usbauhta fimf jah gagga kausjan þans; bidja þuk, habai mik faurqiþanana.
Luke 14 20 [CA] jah sums qaþ: qen liugaida jah duþe ni mag qiman.
Luke 14 21 [CA] jah qimands sa skalks gataih fraujin seinamma þata. þanuh þwairhs sa gardawaldands qaþ du skalka seinamma: usgagg sprauto in gatwons jah staigos baurgs jah unledans jah gamaidans jah blindans jah haltans attiuh hidre.
Luke 14 22 [CA] jah qaþ sa skalks: frauja, warþ swe anabaust, jah nauh stads ist.
Luke 14 23 [CA] jah qaþ sa frauja du þamma skalka: usgagg and wigans jah faþos jah nauþei innatgaggan, ei usfulnai gards meins.
Luke 14 24 [CA] qiþa allis izwis þatei ni ainshun manne jainaize þize faura haitanane kauseiþ þis nahtamatis meinis.
Luke 14 25 [CA] miþiddjedun þan imma hiuhmans managai, jah gawandjands sik qaþ du im:
Luke 14 26 [CA] jabai hvas gaggiþ du mis jah ni fijaiþ attan seinana jah aiþein jah qen jah barna jah broþruns jah swistruns, nauhuþ~þan seina silbins saiwala, ni mag meins siponeis wisan.
Luke 14 27 [CA] jah saei ni bairiþ galgan seinana jah gaggai afar mis, ni mag wisan meins siponeis.
Luke 14 28 [CA] izwara hvas raihtis wiljands kelikn timbrjan, niu frumist gasitands rahneiþ manwiþo habaiu <þo> du ustiuhan;
Luke 14 29 [CA] ibai aufto, biþe gasatidedi grunduwaddju jah ni mahtedi ustiuhan, allai þai gasaihvandans duginnaina bilaikan ina,
Luke 14 30 [CA] qiþandans þatei sa manna dustodida timbrjan jah ni mahta ustiuhan.
Luke 14 31 [CA] aiþþau hvas þiudans gaggands stigqan wiþra anþarana þiudan du wigan <i>na, niu gasitands faurþis þankeiþ, siaiu mahteigs miþ taihun þusundjom gamotjan þamma miþ twaim tigum þusundjo gaggandin ana sik?
Luke 14 32 [CA] aiþþau [jabai nist mahteigs] nauhþanuh fairra imma wisandin insandjands airu bidjiþ gawairþjis.
Luke 14 33 [CA] swah nu hvarjizuh izwara saei ni afqiþiþ allamma aigina seinamma, ni mag wisan meins siponeis.
Luke 14 34 [CA] god salt; iþ jabai salt baud wairþiþ, hve gasupoda?
Luke 14 35 [CA] nih du airþai, ni du maihstau fagr ist; ut uswairpand imma. saei habai ausona [ga]hausjandona, gahausjai.
Luke 15 1 [CA] Wesunuþ~þan imma nehvjandans sik allai motarjos jah frawaurhtai hausjan imma.
Luke 15 2 [CA] jah birodidedun Fareisaieis jah bokarjos, qiþandans þatei sa frawaurhtans andnimiþ jah miþmatjiþ im.
Luke 15 3 [CA] qaþ þan du im þo gajukon qiþands:
Luke 15 4 [CA] hvas manna izwara aigands taihuntehund lambe jah fraliusands ainamma þize, niu bileiþiþ þo niuntehund jah niun ana auþidai jah gaggiþ afar þamma fralusanin, unte bigitiþ þata?
Luke 15 5 [CA] Jah bigitands uslagjiþ ana amsans seinans faginonds,
Luke 15 6 [CA] jah qimands in garda galaþoþ frijonds jah garaznans qiþands du im: faginoþ miþ mis þammei bigat lamb mein þata fralusano.
Luke 15 7 [CA] qiþa izwis þatei swa faheds wairþiþ in himina in ainis frawaurhtis idreigondins þau in niuntehundis jah niune garaihtaize þaiei ni þaurbun idreigos.
Luke 15 8 [CA] aiþþau suma qino drakmans habandei taihun, jabai fraliusiþ drakmin ainamma, niu tandeiþ lukarn jah usbaugeiþ razn jah sokeiþ glaggwaba, unte bigitiþ?
Luke 15 9 [CA] jah bigitandei gahaitiþ frijondjos jah garaznons qiþandei: faginoþ miþ mis, unte bigat drakman þammei fralaus.
Luke 15 10 [CA] swa qiþa izwis, faheds wairþiþ in andwairþja aggele gudis in ainis idreigondins frawaurhtis.
Luke 15 11 [CA] qaþuþ~þan: manne sums aihta twans sununs.
Luke 15 12 [CA] jah qaþ sa juhiza ize du attin: atta, gif mis, sei undrinnai mik dail aiginis; jah disdailida im swes sein.
Luke 15 13 [CA] jah afar ni managans dagans brahta samana allata sa juhiza sunus jah aflaiþ in land fairra wisando jah jainar distahida þata swes seinata libands usstiuriba.
Luke 15 14 [CA] biþe þan frawas allamma, warþ huhrus abrs and gawi jainata, jah is dugann alaþarba wairþan.
Luke 15 15 [CA] jah gaggands gahaftida sik sumamma baurgjane jainis gaujis, jah insandida ina haiþjos seinaizos haldan sweina.
Luke 15 16 [CA] jah gairnida sad itan haurne, þoei matidedun sweina, jah manna imma ni gaf.
Luke 15 17 [CA] qimands þan in sis qaþ: hvan filu asnje attins meinis ufarassau haband hlaibe, iþ ik huhrau fraqistna.
Luke 15 18 [CA] usstandands gagga du attin meinamma jah qiþa du imma: atta, frawaurhta mis in himin jah in andwairþja þeinamma;
Luke 15 19 [CA] ju þanaseiþs ni im wairþs ei haitaidau sunus þeins; gatawei mik swe ainana asnje þeinaize.
Luke 15 20 [CA] jah usstandands qam at attin seinamma. nauhþanuh þan fairra wisandan gasahv ina atta is jah infeinoda jah þragjands draus ana hals is jah kukida imma.
Luke 15 21 [CA] jah qaþ imma sa sunus: atta, frawaurhta in himin jah in andwairþja þeinamma, ju þanaseiþs ni im wairþs ei haitaidau sunus þeins.
Luke 15 22 [CA] qaþ þan sa atta du skalkam seinaim: sprauto bringiþ wastja þo frumiston jah gawasjiþ ina jah gibiþ figgragulþ in handu is jah gaskohi ana fotuns is;
Luke 15 23 [CA] jah bringandans stiur þana alidan ufsneiþiþ, jah matjandans wisam waila;
Luke 15 24 [CA] unte sa sunus meins dauþs was jah gaqiunoda, jah fralusans was jah bigitans warþ; jah dugunnun wisan.
Luke 15 25 [CA] wasuþ~þan sunus is sa alþiza ana akra; jah qimands atiddja nehv razn jah gahausida saggwins jah laikins.
Luke 15 26 [CA] jah athaitands sumana magiwe frahuh hva wesi þata.
Luke 15 27 [CA] þaruh is qaþ du imma þatei broþar þeins qam, jah ufsnaiþ atta þeins stiur þana alidan, unte hailana ina andnam.
Luke 15 28 [CA] þanuh modags warþ jah ni wilda inngaggan, iþ atta is usgaggands ut bad ina.
Luke 15 29 [CA] þaruh is andhafjands qaþ du attin: sai, swa filu jere skalkinoda þus jah ni hvanhun anabusn þeina ufariddja, jah mis ni aiw atgaft gaitein, ei miþ frijondam meinaim biwesjau;
Luke 15 30 [CA] iþ þan sa sunus þeins, saei fret þein swes miþ kalkjom, qam, ufsnaist imma stiur þana alidan.
Luke 15 31 [CA] þaruh qaþ du imma: barnilo, þu sinteino miþ mis [wast jah] is, jah all þata mein þein ist;
Luke 15 32 [CA] waila wisan jah faginon skuld was, unte broþar þeins dauþs was jah gaqiunoda, jah fralusans jah bigitans warþ.
Luke 16 1 [CA] Qaþuþ~þan du siponjam seinaim: manne sums was gabeigs, saei aihta fauragaggjan, jah sa frawrohiþs warþ du imma ei distahidedi aigin is.
Luke 16 2 [CA] jah atwopjands ina qaþ du imma: duhve þata hausja fram þus? usgif raþjon fauragaggjis þeinis, ni magt auk ju þanamais fauragaggja wisan.
Luke 16 3 [CA] qaþ þan in sis sa fauragaggja: hva taujau, þandei frauja meins afnimiþ fauragaggi af mis? graban ni mag, bidjan skama mik.
Luke 16 4 [CA] andþahta mik hva taujau, ei þan, biþe afsatjaidau us fauragaggja, andnimaina mik in gardins seinans.
Luke 16 5 [CA] jah athaitands ainhvarjanoh faihuskulane fraujins seinis qaþ þamma frumistin: hvan filu skalt fraujin meinamma?
Luke 16 6 [CA] þaruh qaþ: taihuntaihund kase alewis. jah qaþ du imma: nim þus bokos jah gasitands sprauto gamelei fim tiguns.
Luke 16 7 [CA] þaþroh þan du anþaramma qaþ: aþþan þu, hvan filu skalt? iþ is qaþ: taihuntaihund mitade kaurnis. jah qaþ du imma: nim þus bokos jah melei ahtautehund.
Luke 16 8 [CA] jah hazida sa frauja þana fauragaggjan inwindiþos, unte frodaba gatawida; unte þai sunjos þis aiwis frodozans sunum liuhadis in kunja seinamma sind.
Luke 16 9 [CA] jah ik izwis qiþa: taujaiþ izwis frijonds us faihuþraihna inwindiþos, ei þan ufligaiþ, andnimaina izwis in aiweinos hleiþros.
Luke 16 10 [CA] saei triggws ist in leitilamma jah in managamma triggws ist; jah sa in leitilamma untriggwa jah in managamma untriggws ist.
Luke 16 11 [CA] jabai nu in inwindamma faihuþraihna triggwai ni waurþuþ, þata sunjeino hvas izwis galaubeiþ?
Luke 16 12 [CA] jah jabai in þamma framaþjin triggwai ni waurþuþ, þata izwar hvas izwis gibiþ?
Luke 16 13 [CA] ni ainshun þiwe mag twaim fraujam skalkinon; andizuh ainana fijaiþ jah anþarana frijoþ, aiþþau ainamma andtiloþ, iþ anþaramma frakann; ni maguþ guda skalkinon jah faihuþraihna.
Luke 16 14 [CA] gahausidedun þan þo alla jah þai Fareisaieis, faihufrikai wisandans, jah bimampidedun ina.
Luke 16 15 [CA] jah qaþ du im: jus sijuþ juzei garaihtans domeiþ izwis silbans in andwairþja manne; iþ guþ kann hairtona izwara, unte þata hauho in mannam andaset in andwairþja gudis.
Luke 16 16 [CA] witoþ jah praufeteis und Iohannen; þaþroh þiudangardi gudis wailamerjada jah hvazuh in izai nauþjada.
Luke 16 17 [CA] iþ azetizo ist himin jah airþa hindarleiþan þau witodis ainana writ gadriusan.
Luke 16 18 [CA] hvazuh sa afletands qen seina jah liugands anþara horinoþ, jah hvazuh saei afleitana liugaiþ, horinoþ.
Luke 16 19 [CA] aþþan manne sums was gabigs jah gawasids was paurpaurai jah bwssaun jah waila wisands daga hvammeh bairhtaba.
Luke 16 20 [CA] iþ unleds sums was namin haitans Lazarus; sah atwaurpans was du daura is, banjo fulls.
Luke 16 21 [CA] jah gairnida saþ itan drauhsno þizo driusandeino af biuda þis gabeigins, akei jah hundos atrinnandans bilaigodedun banjos is.
Luke 16 22 [CA] warþ þan gaswiltan þamma unledin jah briggan fram aggilum in barma Abrahamis; gaswalt þan jah sa gabeiga jah gafulhans warþ.
Luke 16 23 [CA] jah in haljai ushafjands augona seina wisands in balweinim gasahv þan Abraham fairraþro jah Lazzaru in barmim is.
Luke 16 24 [CA] jah is ufhropjands . . . .
Luke 16 25 
Luke 16 26 
Luke 16 27 
Luke 16 28 
Luke 16 29 
Luke 16 30 
Luke 16 31 
Luke 17 1 
Luke 17 2 
Luke 17 3 [CA] . . . . jabai frawaurkjai broþar þeins, gasak imma; jah þan jabai idreigo sik, fraletais imma.
Luke 17 4 [CA] jah jabai sibun sinþam ana dag frawaurkjai du þus, jah sibun sinþam ana dag gawandjai sik qiþands: idreigo mik, fraletais imma.
Luke 17 5 [CA] jah qeþun apaustauleis du fraujin: biauk uns galaubein.
Luke 17 6 [CA] qaþ þan frauja: jabai habaidedeiþ galaubein swe kaurno sinapis, aiþþau jus [jabai] qiþeiþ du bairabagma þamma: uslausei þuk us waurtim jah ussatei þuk in marein, jah andhausidedi þau izwis.
Luke 17 7 [CA] hvas þan izwara skalk aigands arjandan aiþþau haldandan, saei atgaggandin af haiþjai qiþai: suns hindarleiþ anuhkumbei?
Luke 17 8 [CA] ak niu qiþiþ du imma: manwei hva du naht matjau jah bigaurdans andbahtei mis, unte matja jah drigka, jah biþe gamatjis jah gadrigkais þu?
Luke 17 9 [CA] iba þank þu fairhaitis skalka jainamma, unte gatawida þatei anabudan was? ni man.
Luke 17 10 [CA] swa jah jus, þan taujaiþ alla þo anabudanona izwis, qiþaiþ þatei skalkos unbrukjai sijum, unte þatei skuldedum taujan gatawidedum.
Luke 17 11 [CA] jah warþ, miþþanei iddja is in Iairusalem, jah is þairhiddja þairh midja Samarian jah Galeilaian.
Luke 17 12 [CA] jah inngaggandin imma in suma haimo, gamotidedun imma taihun þrutsfillai mans, þaih gastoþun fairraþro.
Luke 17 13 [CA] jah silbans ushofon stibna qiþandans: Iesu, talzjand, armai unsis!
Luke 17 14 [CA] jah gaumjands qaþ du im: gaggandans ataugeiþ izwis gudjam. jah warþ, miþþanei galiþun, gahrainidai waurþun.
Luke 17 15 [CA] iþ ains þan ize gaumjands þammei hrains warþ, gawandida sik miþ stibnai mikilai hauhjands guþ
Luke 17 16 [CA] jah draus ana andawleizn faura fotum is awiliudonds imma; sah was Samareites.
Luke 17 17 [CA] andhafjands þan Iesus qaþ: niu taihun þai gahrainidai waurþun? iþ þai niun hvar?
Luke 17 18 [CA] ni bigitanai waurþun gawandjandans giban wulþu guda, niba sa aljakunja?
Luke 17 19 [CA] jah qaþ du imma: usstandands gagg, galaubeins þeina ganasida þuk.
Luke 17 20 [CA] fraihans þan fram Fareisaium: hvan qimiþ þiudangardi gudis? andhof im jah qaþ: ni qimiþ þiudangardi gudis miþ atwitainai;
Luke 17 21 [CA] nih qiþand: sai her, aiþþau sai jainar; sai auk, þiudangardi gudis in izwis ist.
Luke 17 22 [CA] qaþ þan du siponjam: aþþan qimand dagos, þan gairneiþ ainana þize dage sunaus mans gasaihvan jah ni gasaihviþ.
Luke 17 23 [CA] jah qiþand izwis: sai her, aiþþau sai jainar; ni galeiþaiþ nih laistjaiþ.
Luke 17 24 [CA] swaswe raihtis lauhmoni lauhatjandei us þamma uf himina in þata uf himina skeiniþ, swa wairþiþ sunus mans in daga seinamma.
Luke 17 25 [CA] aþþan faurþis skal manag gaþulan jah uskiusada fram þamma kunja.
Luke 17 26 [CA] jah swaswe warþ in dagam Nauelis, swah wairþiþ jah in dagam sunaus mans.
Luke 17 27 [CA] etun jah drugkun, liugaidedun jah liugaidos wesun, und þanei dag galaiþ Nauel in arka; jah qam midjasweipains jah fraqistida allans.
Luke 17 28 [CA] samaleiko jah swe warþ in dagam Lodis; etun jah drugkun, bauhtedun jah frabauhtedun, satidedun, timridedun;
Luke 17 29 [CA] iþ þammei daga usiddja Lod us Saudaumim, rignida swibla jah funin us himina jah fraqistida allaim.
Luke 17 30 [CA] bi þamma wairþiþ þamma daga, ei sunus mans andhuljada.
Luke 17 31 [CA] in jainamma daga, saei sijai ana hrota jah kasa is in razna, ni atsteigai dalaþ niman þo; jah saei ana haiþjai, samaleiko ni gawandjai sik ibukana.
Luke 17 32 [CA] gamuneiþ qenais Lodis.
Luke 17 33 [CA] saei sokeiþ saiwala seina ganasjan, fraqisteiþ izai, jah saei fraqisteiþ izai in meina, ganasjiþ þo.
Luke 17 34 [CA] qiþa izwis þatei þizai naht twai wairþand ana ligra samin, ains usnimada jah anþar bileiþada;
Luke 17 35 [CA] twos wairþand malandeins samana, aina usnimada jah anþara bileiþada.
Luke 17 36 
Luke 17 37 [CA] jah andhafjandans qeþun du imma: hvar, frauja? iþ is qaþ im: þarei leik, jaindre galisand sik arans.
Luke 18 1 [CA] Qaþuþ~þan jah gajukon im du þammei sinteino skulun bidjan jah ni wairþan usgrudjans,
Luke 18 2 [CA] qiþands: staua was sums in sumai baurg, guþ ni ogands jah mannan ni aistands.
Luke 18 3 [CA] wasuþ~þan jah widuwo in þizai baurg jainai jah atiddja du imma qiþandei: fraweit mik ana andastaþja meinamma.
Luke 18 4 [CA] jah ni wilda laggai hveilai. Afaruþ~þan þata qaþ in sis silbin: jabai jah guþ ni og jah mannan ni aista,
Luke 18 5 [CA] iþ in þizei usþriutiþ mis so widuwo, fraweita þo, ibai und andi qimandei usagljai mis.
Luke 18 6 [CA] qaþ þan frauja: hauseiþ hva staua inwindiþos qiþiþ.
Luke 18 7 [CA] iþ guþ niu gawrikai þans gawalidans seinans, þans wopjandans du sis dagam jah nahtam, jah usbeidands ist ana im?
Luke 18 8 [CA] aþþan qiþa izwis þatei gawrikiþ ins sprauto. iþ sweþauh sunus mans qimands bi~u~gitai galaubein ana airþai?
Luke 18 9 [CA] qaþ þan du sumaim, þaiei silbans trauaidedun sis ei weseina garaihtai jah frakunnandans þaim anþaraim, þo gajukon:
Luke 18 10 [CA] mans twai usiddjedun in alh bidjan, ains Fareisaius jah anþar motareis.
Luke 18 11 [CA] sa Fareisaius standands sis þo bad: guþ, awiliudo þus, unte ni im swaswe þai anþarai mans, wilwans, inwindai, horos, aiþþau <jah> swaswe sa motareis.
Luke 18 12 [CA] fasta twaim sinþam sabbataus jah afdailja taihundon dail allis þize gastalda.
Luke 18 13 [CA] jah sa motareis fairraþro standands ni wilda nih augona seina ushafjan du himina, ak sloh in brusts seinos qiþands: guþ, hulþs sijais mis frawaurhtamma.
Luke 18 14 [CA] qiþa izwis: atiddja sa garaihtoza gataihans du garda seinamma þau raihtis jains; unte sahvazuh saei hauheiþ sik silba, gahnaiwjada, iþ saei hnaiweiþ sik silba, ushauhjada.
Luke 18 15 [CA] berun þan du imma barna, ei im attaitoki. gasaihvandans þan siponjos andbitun ins.
Luke 18 16 [CA] iþ Iesus athaitands ins qaþ: letiþ þo barna gaggan du mis jah ni warjiþ þo, unte þize swaleikaize ist þiudangardi gudis.
Luke 18 17 [CA] amen, qiþa izwis, saei ni andnimiþ þiudangardja gudis swe barn, ni qimiþ in izai.
Luke 18 18 [CA] jah frah ina sums reike qiþands: laisari þiuþeiga, hva taujands libainais aiweinons arbja wairþau?
Luke 18 19 [CA] qaþ þan du imma Iesus: hva mik qiþis þiuþeigana? ni ainshun þiuþeigs niba ains guþ.
Luke 18 20 [CA] þos anabusnins kant: ni horinos; ni maurþrjais; ni hlifais; ni galiugaweitwods sijais; swerai attan þeinana jah aiþein.
Luke 18 21 [CA] iþ is qaþuh: þata allata gafastaida us jundai meinai.
Luke 18 22 [CA] gahausjands þan þata Iesus qaþ du imma: nauh ainis þus wan ist: all þatei habais frabugei jah gadailei unledaim, jah habais huzd in himina, jah hiri laistjan mik.
Luke 18 23 [CA] iþ is gahausjands þata gaurs warþ; was auk gabeigs filu.
Luke 18 24 [CA] gasaihvands þan ina Iesus gaurana waurþanana qaþ: hvaiwa agluba þai faihu habandans inngaleiþand in þiudangardja gudis!
Luke 18 25 [CA] raþizo allis ist ulbandau þairh þairko neþlos þairhleiþan þau gabigamma in þiudangardja gudis galeiþan.
Luke 18 26 [CA] qeþun þan þai gahausjandans: an hvas mag ganisan?
Luke 18 27 [CA] iþ is qaþ: þata unmahteigo at mannam mahteig ist at guda.
Luke 18 28 [CA] qaþ þan Paitrus: sai, weis aflailotum allata jah laistidedum þuk.
Luke 18 29 [CA] iþ is qaþuh du im: amen, qiþa izwis þatei ni ainshun ist þize afletandane gard aiþþau fadrein aiþþau broþruns aiþþau qen aiþþau barna in þiudangardjos gudis,
Luke 18 30 [CA] saei ni andnimai managfalþ in þamma mela jah in aiwa þamma qimandin libain aiweinon.
Luke 18 31 [CA] ganimands þan þans ·ib· qaþ du im: sai, usgaggam in Iairusalem, jah ustiuhada all þata gamelido þairh praufetuns bi sunu mans.
Luke 18 32 [CA] atgibada auk þiudom jah bilaikada jah anamahtjada jah bispeiwada,
Luke 18 33 [CA] jah usbliggwandans usqimand imma, jah þridjin daga usstandiþ.
Luke 18 34 [CA] jah eis ni waihtai þis froþun, jah was þata waurd gafulgin af im, jah ni wissedun þo qiþanona.
Luke 18 35 [CA] warþ þan, miþþanei nehva was is Iaireikon, blinda sums sat faur wig du aihtron.
Luke 18 36 [CA] gahausjands þan managein faurgaggandein frah hva wesi þata.
Luke 18 37 [CA] gataihun þan imma þatei Iesus Nazoraius þairhgaggiþ.
Luke 18 38 [CA] iþ is ubuhwopida qiþands: Iesu, sunu Daweidis, armai mik!
Luke 18 39 [CA] jah þai faur<a>gaggandans andbitun ina ei þahaidedi: iþ is und filu mais hropida: sunau Daweidis, armai mik!
Luke 18 40 [CA] gastandands þan Iesus haihait ina tiuhan du sis. biþe nehva was þan imma, frah ina
Luke 18 41 [CA] qiþands: hva þus wileis ei taujau? iþ is qaþ: frauja, ei ussaihvau.
Luke 18 42 [CA] jah Iesus qaþ du imma: ussaihv, galaubeins þeina ganasida þuk.
Luke 18 43 [CA] jah suns ussahv jah laistida ina awiliudonds guda. jah alla managei gasaihvandei gaf hazein guda.
Luke 19 1 [CA] Jah inngaleiþands þairhlaiþ Iaireikon.
Luke 19 2 [CA] jah sai, guma namin haitans Zakkaius, sah was fauramaþleis motarje jah was gabigs,
Luke 19 3 [CA] jah sokida gasaihvan Iesu, hvas wesi, jah ni mahta faura managein, unte wahstau leitils was.
Luke 19 4 [CA] jah biþragjands faur usstaig ana smakkabagm, ei gasehvi ina, unte is and þata munaida þairhgaggan.
Luke 19 5 [CA] jah biþe qam ana þamma stada, insaihvands iup Iesus gasahv ina jah qaþ du imma: Zakkaiu, sniumjands dalaþ atsteig: himma daga auk in garda þeinamma skal ik wisan.
Luke 19 6 [CA] jah sniumjands atstaig jah andnam ina faginonds.
Luke 19 7 [CA] jah gasaihvandans allai birodidedun, qiþandans þatei du frawaurhtis mans galaiþ [in gard] ussaljan.
Luke 19 8 [CA] standands þan Zakkaius qaþ du fraujin: sai, halbata aiginis meinis, frauja, gadailja unledaim, jah jabai hvis hva afholoda, fidurfalþ fragilda.
Luke 19 9 [CA] qaþ þan du imma Iesus þatei himma daga naseins þamma garda warþ, unte jah sa sunus Abrahamis ist;
Luke 19 10 [CA] qam auk sunus mans sokjan jah nasjan þans fralusanans.
Luke 19 11 [CA] at gahausjandam þan im þata, biaukands qaþ gajukon, bi þatei nehva Iairusalem was, jah þuhta im ei suns skulda wesi þiudangardi gudis gaswikunþjan.
Luke 19 12 [CA] qaþ þan: manna sums godakunds gaggida landis franiman sis þiudangardja jah gawandida sik.
Luke 19 13 [CA] athaitands þan taihun skalkans seinans atgaf im taihun dailos jah qaþ du im: kaupoþ, unte ik qimau.
Luke 19 14 [CA] iþ baurgjans is fijaidedun ina jah insandidedun airu afar imma qiþandans: ni wileima þana þiudanon ufar unsis.
Luke 19 15 [CA] jah warþ, biþe atwandida sik aftra, andnimands þiudangardja jah haihait wopjan du sis þans skalkans þaimei atgaf þata silubr, ei gakunnaidedi hva hvarjizuh gawaurhtedi.
Luke 19 16 [CA] qam þan sa frumista qiþands: frauja, skatts þeins gawaurhta taihun skattans.
Luke 19 17 [CA] jah qaþ du imma: waila, goda skalk, unte in leitilamma wast triggws, sijais waldufni habands ufar taihun baurgim.
Luke 19 18 [CA] jah qam anþar qiþands: frauja, skatts þeins gawaurhta fimf skattans.
Luke 19 19 [CA] qaþ þan jah du þamma: jah þu sijais ufaro fimf baurgim.
Luke 19 20 [CA] jah sums qam qiþands: frauja, sai, sa skatts þeins þanei habaida galagidana in fanin;
Luke 19 21 [CA] ohta mis auk þuk, unte manna hardus is. nimis þatei ni lagides jah sneiþis þatei ni saisost.
Luke 19 22 [CA] jah qaþ du imma: us munþa þeinamma stoja þuk, unselja skalk jah lata. wisseis þatei ik manna hardus im, nimands þatei ni lagida jah sneiþands þatei ni saiso;
Luke 19 23 [CA] jah duhve ni atlagides þata silubr mein du skattjam? jah <ik> qimands miþ wokra galausidedjau þata.
Luke 19 24 [CA] jah du þaim faurastandandam qaþ: nimiþ af imma þana skatt jah gibiþ þamma þos taihun dailos habandin.
Luke 19 25 [CA] jah qeþun du imma: frauja, habaiþ taihun dailos.
Luke 19 26 [CA] qiþa allis izwis þatei hvarjammeh habandane gibada, iþ af þamma unhabandin jah þatei habaiþ afnimada af imma.
Luke 19 27 [CA] aþþan sweþauh fijands meinans jainans, þaiei ni wildedun mik þiudanon ufar sis, briggiþ her jah usqimiþ faura mis.
Luke 19 28 [CA] jah qiþands þata iddja fram, usgaggands in Iairusaulwma.
Luke 19 29 [CA] jah warþ, biþe nehva was Beþsfagein jah Beþanijin, at fairgunja þatei haitada alewjo, insandida twans siponje seinaize
Luke 19 30 [CA] qiþands: gaggats in þo wiþrawairþon haim, in þizaiei inngaggandans bigitats fulan asilaus gabundanana, ana þammei ni ainshun aiw manne sat; andbindandans ina attiuhiþ.
Luke 19 31 [CA] jah jabai hvas inqis fraihnai: duhve andbindiþ? swa qiþaits du imma þatei frauja þis gairneiþ.
Luke 19 32 [CA] galeiþandans þan þai insandidans bigetun, swaswe qaþ du im.
Luke 19 33 [CA] andbindandam þan im <þana fulan> qeþun þai fraujans þis du im: duhve andbindats þana fulan?
Luke 19 34 [CA] iþ eis qeþun: fraujin þaurfts þis ist.
Luke 19 35 [CA] jah attauhun þana fulan Iesua jah uswairpandans wastjos seinos ana þana fulan ussatidedun Iesu.
Luke 19 36 [CA] gaggandin þan imma ufstrawidedun wastjom seinaim ana wiga.
Luke 19 37 [CA] biþe þan is nehva was, juþan at ibdaljin þis fairgunjis alewabagme, dugunnun alakjo managei siponje faginondans hazjan guþ stibnai mikilai in allaizo þoze sehvun mahte,
Luke 19 38 [CA] qiþandans: þiuþida sa qimanda þiudans in namin fraujins; gawairþi in himina jah wulþus in hauhistjam.
Luke 19 39 [CA] jah sumai Fareisaie us þizai managein qeþun du imma: laisari, sak þaim siponjam þeinaim.
Luke 19 40 [CA] jah andhafjands qaþ du im: qiþa izwis þatei jabai þai slawand, stainos hropjand.
Luke 19 41 [CA] jah sunsei nehva was, gasaihvands þo baurg gaigrot bi þo, qiþands:
Luke 19 42 [CA] þatei iþ wissedeis jah þu in þamma daga þeinamma þo du gawairþja þeinamma! iþ nu gafulgin ist faura augam þeinaim,
Luke 19 43 [CA] þatei qimand dagos ana þus, jah bigraband fijands þeinai grabai þuk jah bistandand þuk jah biwaibjand þuk allaþro.
Luke 19 44 [CA] jah airþai þuk gaïbnjand jah barna þeina in þus jah ni letand in þus stain ana staina, in þizei ni ufkunþes þata mel niuhseinais þeinaizos.
Luke 19 45 [CA] jah galeiþands in alh dugann uswairpan þans frabugjandans in izai jah bugjandans,
Luke 19 46 [CA] qiþands du im: gameliþ ist þatei gards meins gards bido ist; iþ jus ina gatawideduþ du filegrja þiube.
Luke 19 47 [CA] jah was laisjands daga hvammeh in þizai alh: iþ þai auhmistans gudjans jah bokarjos sokidedun ina usqistjan jah þai frumistans manageins.
Luke 19 48 [CA] jah ni bigetun hva gatawidedeina; managei auk alakjo hahaida du hausjan imma.
Luke 20 1 [CA] Jah warþ in sumamma dage jainaize at laisjandin imma þo managein in alh jah wailamerjandin, atstoþun þai gudjans jah bokarjos miþ þaim sinistam
Luke 20 2 [CA] jah qeþun du imma qiþandans: qiþ unsis, in hvamma waldufnje þata taujis, aiþþau hvas ist saei gaf þus þata waldufni?
Luke 20 3 [CA] andhafjands þan qaþ du im: fraihna izwis jah ik ainis waurdis jah qiþiþ mis:
Luke 20 4 [CA] daupeins Iohannis uzuh himina was þau uzuh mannam?
Luke 20 5 [CA] iþ eis þahtedun miþ sis misso qiþandans þatei jabai qiþam: us himina, qiþiþ: aþþan duhve ni galaubideduþ imma?
Luke 20 6 [CA] iþ jabai qiþam: us mannam, alla so managei stainam afwairpiþ unsis; triggwaba galaubjand auk allai Iohannen praufetu wisan.
Luke 20 7 [CA] jah andhofun ei ni wissedeina hvaþro.
Luke 20 8 [CA] jah Iesus qaþ im: ni ik izwis qiþa, in hvamma waldufnje þata tauja.
Luke 20 9 [CA] dugann þan du managein qiþan þo gajukon: manna ussatida weinagard, jah anafalh ina waurstwjam jah aflaiþ jera ganoha.
Luke 20 10 [CA] jah in mela insandida du þaim aurtjam skalk, ei akranis þis weinagardis gebeina imma. iþ þai aurtjans usbliggwandans ina insandidedun lausana.
Luke 20 11 [CA] jah anaaiauk sandjan anþarana skalk; iþ eis jah jainana bliggwandans jah unswerandans insandidedun lausana.
Luke 20 12 [CA] jah anaaiauk sandjan þridjan; iþ eis jah þana gawondondans uswaurpun.
Luke 20 13 [CA] qaþ þan sa frauja þis weinagardis: hva taujau? sandja sunu meinana þana liuban; aufto þana gasaihvandans aistand.
Luke 20 14 [CA] gasaihvandans þan ina þai aurtjans þahtedun miþ sis misso qiþandans, sa ist sa arbinumja; afslaham ina, ei uns wairþai þata arbi.
Luke 20 15 [CA] jah uswairpandans ina ut us þamma weinagarda usqemun. hva nu taujai im frauja þis weinagardis?
Luke 20 16 [CA] qimiþ jah usqisteiþ aurtjam þaim jah gibiþ þana weinagard anþaraim. gahausjandans qeþun þan: nis~sijai.
Luke 20 17 [CA] iþ is insaihvands du im qaþ: aþþan hva ist þata gamelido: stains þammei uskusun timrjans, sah warþ du haubida waihstins?
Luke 20 18 [CA] hvazuh saei driusiþ ana þana stain, gakrotuda; iþ ana þanei driusiþ, diswinþeiþ ina.
Luke 20 19 [CA] jah sokidedun þai bokarjos jah auhumistans gudjans uslagjan ana ina handuns in þizai hveilai jah ohtedun þo managein; froþun auk þatei du im þo gajukon qaþ.
Luke 20 20 [CA] jah afleiþandans insandidedun ferjans, þans us liutein taiknjandans sik garaihtans wisan, ei gafaifaheina is waurdei jah atgebeina ina reikja jah waldufnja kindinis.
Luke 20 21 [CA] jah frehun ina qiþandans: laisari, witum þatei raihtaba rodeis jah laiseis jah ni andsaihvis andwairþi, ak bi sunjai wig gudis laiseis:
Luke 20 22 [CA] skuldu ist unsis kaisara gild giban þau niu?
Luke 20 23 [CA] bisaihvands þan ize unselein Iesus qaþ du im: hva mik fraisiþ?
Luke 20 24 [CA] ataugeiþ mis skatt: hvis habaiþ manleikan jah ufarmeli? andhafjandans þan qeþun: kaisaris.
Luke 20 25 [CA] iþ is qaþuh du im: us~nu~gibiþ þo kaisaris kaisara jah þo gudis guda.
Luke 20 26 [CA] jah ni mahtedun gafahan is waurde in andwairþja manageins jah sildaleikjandans andawaurde is gaþahaidedun.
Luke 20 27 [CA] du atgaggandans þan sumai Saddukaie, þaiei qiþand usstass ni wisan, frehun ina
Luke 20 28 [CA] qiþandans: laisari, Moses gamelida uns, jabai hvis broþar gadauþnai aigands qen, jah sa unbarnahs gadauþnai, ei nimai broþar is þo qen jah urraisjai fraiw broþr seinamma.
Luke 20 29 [CA] sibun nu broþrjus wesun, jah sa frumista nimands qen gadauþnoda unbarnahs.
Luke 20 30 [CA] jah nam anþar þo qen, jah sa gaswalt unbarnahs.
Luke 20 31 [CA] jah þridja nam þo samaleiko; samaleiko þan jah þai sibun, jah ni biliþun barne jah gaswultun.
Luke 20 32 [CA] Spedista allaize gadauþnoda jah so qens.
Luke 20 33 [CA] in þizai usstassai nu, hvarjis þize wairþiþ qens? þai auk sibun aihtedun þo du qenai.
Luke 20 34 [CA] jah andhafjands qaþ du im Iesus: þai sunjus þis aiwis liugand jah liuganda;
Luke 20 35 [CA] iþ þaiei wairþai sind jainis aiwis niutan jah usstassais us dauþaim, ni liugand ni liuganda;
Luke 20 36 [CA] nih allis gaswiltan þanaseiþs magun, ibnans aggilum auk sind jah sunjus sind gudis, usstassais sunjus wisandans.
Luke 20 37 [CA] aþþan þatei urreisand dauþans, jah Moses bandwida ana aihvatundjai, swe qiþiþ: sahv fraujan guþ Abrahamis jah guþ Isakis jah guþ Iakobis.
Luke 20 38 [CA] aþþan guþ nist dauþaize, ak qiwaize; allai auk imma liband.
Luke 20 39 [CA] andhafjandans þan sumai þize bokarje qeþun: laisari, waila qast.
Luke 20 40 [CA] niþ~þan þanaseiþs gadaurstedun fraihnan ina ni waihtais.
Luke 20 41 [CA] qaþ þan du im: hvaiwa qiþand Xristu sunu Daweidis wisan?
Luke 20 42 [CA] jah silba Daweid qiþiþ in bokom psalmo<no>: qaþ frauja du fraujin meinamma: sit af taihswon meinai,
Luke 20 43 [CA] unte ik galagja fijands þeinans fotubaurd fotiwe þeinaize.
Luke 20 44 [CA] Daweid ina fraujan haitiþ, jah hvaiwa sunus imma ist?
Luke 20 45 [CA] at gahausjandein þan allai managein qaþ du siponjam seinaim:
Luke 20 46 [CA] atsaihviþ faura bokarjam þaim wiljandam gaggan in hveitaim . . . .
Luke 20 47 
Luke 21 1 
Luke 21 2 
Luke 21 3 
Luke 21 4 
Luke 21 5 
Luke 21 6 
Luke 21 7 
Luke 21 8 
Luke 21 9 
Luke 21 10 
Luke 21 11 
Luke 21 12 
Luke 21 13 
Luke 21 14 
Luke 21 15 
Luke 21 16 
Luke 21 17 
Luke 21 18 
Luke 21 19 
Luke 21 20 
Luke 21 21 
Luke 21 22 
Luke 21 23 
Luke 21 24 
Luke 21 25 
Luke 21 26 
Luke 21 27 
Luke 21 28 
Luke 21 29 
Luke 21 30 
Luke 21 31 
Luke 21 32 
Luke 21 33 
Luke 21 34 
Luke 21 35 
Luke 21 36 
Luke 21 37 
Luke 21 38 
Luke 22 1 
Luke 22 2 
Luke 22 3 
Luke 22 4 
Luke 22 5 
Luke 22 6 
Luke 22 7 
Luke 22 8 
Luke 22 9 
Luke 22 10 
Luke 22 11 
Luke 22 12 
Luke 22 13 
Luke 22 14 
Luke 22 15 
Luke 22 16 
Luke 22 17 
Luke 22 18 
Luke 22 19 
Luke 22 20 
Luke 22 21 
Luke 22 22 
Luke 22 23 
Luke 22 24 
Luke 22 25 
Luke 22 26 
Luke 22 27 
Luke 22 28 
Luke 22 29 
Luke 22 30 
Luke 22 31 
Luke 22 32 
Luke 22 33 
Luke 22 34 
Luke 22 35 
Luke 22 36 
Luke 22 37 
Luke 22 38 
Luke 22 39 
Luke 22 40 
Luke 22 41 
Luke 22 42 
Luke 22 43 
Luke 22 44 
Luke 22 45 
Luke 22 46 
Luke 22 47 
Luke 22 48 
Luke 22 49 
Luke 22 50 
Luke 22 51 
Luke 22 52 
Luke 22 53 
Luke 22 54 
Luke 22 55 
Luke 22 56 
Luke 22 57 
Luke 22 58 
Luke 22 59 
Luke 22 60 
Luke 22 61 
Luke 22 62 
Luke 22 63 
Luke 22 64 
Luke 22 65 
Luke 22 66 
Luke 22 67 
Luke 22 68 
Luke 22 69 
Luke 22 70 
Luke 22 71 
Luke 23 1 
Luke 23 2 
Luke 23 3 
Luke 23 4 
Luke 23 5 
Luke 23 6 
Luke 23 7 
Luke 23 8 
Luke 23 9 
Luke 23 10 
Luke 23 11 
Luke 23 12 
Luke 23 13 
Luke 23 14 
Luke 23 15 
Luke 23 16 
Luke 23 17 
Luke 23 18 
Luke 23 19 
Luke 23 20 
Luke 23 21 
Luke 23 22 
Luke 23 23 
Luke 23 24 
Luke 23 25 
Luke 23 26 
Luke 23 27 
Luke 23 28 
Luke 23 29 
Luke 23 30 
Luke 23 31 
Luke 23 32 
Luke 23 33 
Luke 23 34 
Luke 23 35 
Luke 23 36 
Luke 23 37 
Luke 23 38 
Luke 23 39 
Luke 23 40 
Luke 23 41 
Luke 23 42 
Luke 23 43 
Luke 23 44 
Luke 23 45 
Luke 23 46 
Luke 23 47 
Luke 23 48 
Luke 23 49 
Luke 23 50 
Luke 23 51 
Luke 23 52 
Luke 23 53 
Luke 23 54 
Luke 23 55 
Luke 23 56 
Luke 24 1 
Luke 24 2 
Luke 24 3 
Luke 24 4 
Luke 24 5 
Luke 24 6 
Luke 24 7 
Luke 24 8 
Luke 24 9 
Luke 24 10 
Luke 24 11 
Luke 24 12 
Luke 24 13 
Luke 24 14 
Luke 24 15 
Luke 24 16 
Luke 24 17 
Luke 24 18 
Luke 24 19 
Luke 24 20 
Luke 24 21 
Luke 24 22 
Luke 24 23 
Luke 24 24 
Luke 24 25 
Luke 24 26 
Luke 24 27 
Luke 24 28 
Luke 24 29 
Luke 24 30 
Luke 24 31 
Luke 24 32 
Luke 24 33 
Luke 24 34 
Luke 24 35 
Luke 24 36 
Luke 24 37 
Luke 24 38 
Luke 24 39 
Luke 24 40 
Luke 24 41 
Luke 24 42 
Luke 24 43 
Luke 24 44 
Luke 24 45 
Luke 24 46 
Luke 24 47 
Luke 24 48 
Luke 24 49 
Luke 24 50 
Luke 24 51 
Luke 24 52 
Luke 24 53 
John 1 1 
John 1 2 
John 1 3 
John 1 4 
John 1 5 
John 1 6 
John 1 7 
John 1 8 
John 1 9 
John 1 10 
John 1 11 
John 1 12 
John 1 13 
John 1 14 
John 1 15 
John 1 16 
John 1 17 
John 1 18 
John 1 19 
John 1 20 
John 1 21 
John 1 22 
John 1 23 
John 1 24 
John 1 25 
John 1 26 
John 1 27 
John 1 28 
John 1 29 
John 1 30 
John 1 31 
John 1 32 
John 1 33 
John 1 34 
John 1 35 
John 1 36 
John 1 37 
John 1 38 
John 1 39 
John 1 40 
John 1 41 
John 1 42 
John 1 43 
John 1 44 
John 1 45 
John 1 46 
John 1 47 
John 1 48 
John 1 49 
John 1 50 
John 1 51 
John 2 1 
John 2 2 
John 2 3 
John 2 4 
John 2 5 
John 2 6 
John 2 7 
John 2 8 
John 2 9 
John 2 10 
John 2 11 
John 2 12 
John 2 13 
John 2 14 
John 2 15 
John 2 16 
John 2 17 
John 2 18 
John 2 19 
John 2 20 
John 2 21 
John 2 22 
John 2 23 
John 2 24 
John 2 25 
John 3 1 
John 3 2 
John 3 3 
John 3 4 
John 3 5 
John 3 6 
John 3 7 
John 3 8 
John 3 9 
John 3 10 
John 3 11 
John 3 12 
John 3 13 
John 3 14 
John 3 15 
John 3 16 
John 3 17 
John 3 18 
John 3 19 
John 3 20 
John 3 21 
John 3 22 
John 3 23 
John 3 24 
John 3 25 
John 3 26 
John 3 27 
John 3 28 
John 3 29 
John 3 30 
John 3 31 
John 3 32 
John 3 33 
John 3 34 
John 3 35 
John 3 36 
John 4 1 
John 4 2 
John 4 3 
John 4 4 
John 4 5 
John 4 6 
John 4 7 
John 4 8 
John 4 9 
John 4 10 
John 4 11 
John 4 12 
John 4 13 
John 4 14 
John 4 15 
John 4 16 
John 4 17 
John 4 18 
John 4 19 
John 4 20 
John 4 21 
John 4 22 
John 4 23 
John 4 24 
John 4 25 
John 4 26 
John 4 27 
John 4 28 
John 4 29 
John 4 30 
John 4 31 
John 4 32 
John 4 33 
John 4 34 
John 4 35 
John 4 36 
John 4 37 
John 4 38 
John 4 39 
John 4 40 
John 4 41 
John 4 42 
John 4 43 
John 4 44 
John 4 45 
John 4 46 
John 4 47 
John 4 48 
John 4 49 
John 4 50 
John 4 51 
John 4 52 
John 4 53 
John 4 54 
John 5 1 
John 5 2 
John 5 3 
John 5 4 
John 5 5 
John 5 6 
John 5 7 
John 5 8 
John 5 9 
John 5 10 
John 5 11 
John 5 12 
John 5 13 
John 5 14 
John 5 15 
John 5 16 
John 5 17 
John 5 18 
John 5 19 
John 5 20 
John 5 21 
John 5 22 
John 5 23 
John 5 24 
John 5 25 
John 5 26 
John 5 27 
John 5 28 
John 5 29 
John 5 30 
John 5 31 
John 5 32 
John 5 33 
John 5 34 
John 5 35 
John 5 36 
John 5 37 
John 5 38 
John 5 39 
John 5 40 
John 5 41 
John 5 42 
John 5 43 
John 5 44 
John 5 45 [CA] . . . . þatei ik wrohidedjau izwis du attin; ist saei wrohida izwis, Moses, du þammei jus weneiþ.
John 5 46 [CA] jabai allis Mose galaubidedeiþ, ga~þau~laubidedeiþ mis; bi mik auk jains gamelida.
John 5 47 [CA] þande nu jainis melam ni galaubeiþ, hvaiwa meinaim waurdam galaubjaiþ?
John 6 1 [CA] Afar þata galaiþ Iesus ufar marein þo Galeilaie jah Tibairiade.
John 6 2 [CA] jah laistida ina manageins filu, unte gasehvun taiknins þozei gatawida bi siukaim.
John 6 3 [CA] usiddja þan ana fairguni Iesus jah jainar gasat miþ siponjam seinaim.
John 6 4 [CA] wasuh þan nehva pasxa, so dulþs Iudaie.
John 6 5 [CA] þaruh ushof augona Iesus jah gaumida þammei manageins filu iddja du imma, qaþuh du Filippau: hvaþro bugjam hlaibans, ei matjaina þai?
John 6 6 [CA] þatuh þan qaþ fraisands ina; iþ silba wissa þatei habaida taujan.
John 6 7 [CA] andhof imma Filippus: twaim hundam skatte hlaibos ni ganohai sind þaim, þei nimai hvarjizuh leitil.
John 6 8 [CA] qaþ ains þize siponje is, Andraias, broþar Paitraus Seimonaus:
John 6 9 [CA] ist magula ains her, saei habaiþ ·e· hlaibans barizeinans jah ·b· fiskans; akei þata hva ist du swa managaim?
John 6 10 [CA] iþ Iesus qaþ: waurkeiþ þans mans anakumbjan. wasuh þan hawi manag ana þamma stada. þaruh anakumbidedun wairos raþjon swaswe fimf þusundjos.
John 6 11 [CA] namuh þan þans hlaibans Iesus jah awiliudonds gadailida þaim anakumbjandam; samaleiko jah þize fiske, swa filu swe wildedun.
John 6 12 [CA] þanuh, biþe sadai waurþun, qaþ du siponjam seinaim: galisiþ þos aflifnandeins drauhsnos, þei waihtai ni fraqistnai.
John 6 13 [CA] þanuh galesun jah gafullidedun ·ib· tainjons gabruko us fimf hlaibam þaim barizeinam, þatei aflifnoda þaim matjandam.
John 6 14 [CA] þaruh þai mans gasaihvandans þoei gatawida taikn Iesus, qeþun þatei sa ist bi sunjai praufetus sa qimanda in þo manaseþ.
John 6 15 [CA] iþ Iesus kunnands þatei munaidedun usgaggan jah wilwan <ina> ei tawidedeina ina du þiudana, afiddja aftra in fairguni is ains.
John 6 16 [CA] iþ swe seiþu warþ, atiddjedun siponjos is ana marein,
John 6 17 [CA] jah usstigun in skip, iddjedunuh ufar marein in Kafarnaum. jah riqis juþan warþ jah ni atiddja nauhþan du im Iesus.
John 6 18 [CA] iþ marei winda mikilamma waiandin urraisida was.
John 6 19 [CA] þaruh farjandans swe spaurde ·k· jah ·e· aiþþau ·l· gasaihvand Iesu gaggandan ana marein jah nehva skipa qimandan jah ohtedun sis.
John 6 20 [CA] þaruh is qaþ <im>: ik im, ni ogeiþ izwis.
John 6 21 [CA] þaruh wildedun ina niman in skip, jah sunsaiw þata skip warþ ana airþai ana þoei eis iddjedun.
John 6 22 [CA] iftumin daga managei sei stoþ hindar marein, sehvun þatei skip anþar ni was jainar alja ain, jah þatei miþ~ni~qam siponjam seinaim Iesus in þata skip, ak ainai siponjos is galiþun.
John 6 23 [CA] anþara þan skipa qemun us Tibairiadau nehva þamma stada, þarei matidedun hlaif, ana þammei awiliudoda frauja.
John 6 24 [CA] þaruh þan gasahv managei þatei Iesus nist jainar nih siponjos is, gastigun in skipa jah qemun in Kafarnaum sokjandans Iesu.
John 6 25 [CA] jah bigetun ina hindar marein qeþunuh du imma: rabbei, hvan her qamt?
John 6 26 [CA] andhof im Iesus jah qaþ: amen amen qiþa izwis, sokeiþ mik, ni þatei sehvuþ taiknins jah fauratanja, ak þatei matideduþ þize hlaibe jah sadai waurþuþ.
John 6 27 [CA] waurkjaiþ ni þana mat þana fralusanan, ak mat þana wisandan du libainai aiweinon, þanei sunus mans gibiþ izwis; þanuh auk atta gasiglida guþ.
John 6 28 [CA] þaruh qeþun du imma: hva taujaima, ei waurkjaima waurstwa gudis?
John 6 29 [CA] andhof Iesus jah qaþ du im: þat~ist waurstw gudis, ei galaubjaiþ þammei insandida jains.
John 6 30 [CA] qeþun du imma: aþþan hva taujis þu taikne, ei saihvaima jah galaubjaima þus? hva waurkeis?
John 6 31 [CA] attans unsarai manna matidedun ana auþidai, swaswe ist gameliþ: hlaif us himina gaf im du matjan.
John 6 32 [CA] þaruh qaþ im Iesus: amen amen qiþa izwis, ni Moses gaf izwis hlaif us himina, ak atta meins gaf izwis hlaif us himina þana sunjeinan.
John 6 33 [CA] sa auk hlaifs gudis ist, saei atstaig us himina jah gaf libain þizai manasedai.
John 6 34 [CA] þanuh qeþun du imma: frauja, framwigis gif unsis þana hlaif.
John 6 35 [CA] jah qaþ du im Iesus: ik im sa hlaifs libainais; þana gaggandan du mis ni huggreiþ jah þana galaubjandan du mis ni þaurseiþ hvanhun.
John 6 36 [CA] akei qaþ izwis þatei gasehvuþ mik jah ni galaubeiþ.
John 6 37 [CA] all þatei gaf mis atta, du mis qimiþ, jah þana gaggandan du mis ni uswairpa ut;
John 6 38 [CA] unte atstaig us himina, nih þeei taujau wiljan meinana, ak wiljan þis sandjandins mik.
John 6 39 [CA] . . . .
John 6 40 [CA] þatuh þan ist wilja þis sandjandins mik, ei hvazuh saei saihviþ þana sunu jah galaubeiþ du imma, aigi libain aiweinon, jah urraisja ina ik in spedistin daga.
John 6 41 [CA] birodidedun þan Iudaieis bi ina, unte qaþ: ik im hlaifs sa atsteigands us himina,
John 6 42 [CA] jah qeþun: niu sa ist Iesus sa sunus Iosefis, þizei weis kunþedum attan jah aiþein? hvaiwa nu qiþiþ sa þatei us himina atstaig?
John 6 43 [CA] andhof þan Iesus jah qaþ du im: ni birodeiþ miþ izwis misso.
John 6 44 [CA] ni manna mag qiman at mis, nibai atta saei sandida mik atþinsiþ ina, jah ik urraisja ina in þamma spedistin daga.
John 6 45 [CA] ist gameliþ ana praufetum: jah wairþand allai laisidai gudis. hvazuh nu sa gahausjands at attin jah ganam gaggiþ du mis.
John 6 46 [CA] ni þatei attan sehvi hvas, nibai saei was fram attin, sa sahv attan.
John 6 47 [CA] amen amen qiþa izwis: saei galaubeiþ du mis aih libain aiweinon.
John 6 48 [CA] ik im sa hlaifs libainais.
John 6 49 [CA] attans izwarai matidedun manna in auþidai jah gaswultun.
John 6 50 [CA] sa ist hlaifs saei us himina atstaig, ei saei þis matjai, ni gadauþnai.
John 6 51 [CA] ik im hlaifs sa libanda, sa us himina qumana; jabai hvas matjiþ þis hlaibis, libaiþ in ajukduþ; jah þan sa hlaifs þanei ik giba, leik mein ist þatei ik giba in þizos manasedais libainais.
John 6 52 [CA] þanuh sokun miþ sis misso Iudaieis qiþandans: hvaiwa mag sa unsis leik giban du matjan?
John 6 53 [CA] þaruh qaþ du im Iesus: amen amen qiþa izwis, nibai matjiþ leik þis sunaus mans jah driggkaiþ is bloþ, ni habaiþ libain in izwis silbam.
John 6 54 [CA] saei matjiþ mein leik jah driggkiþ mein bloþ, aih libain aiweinon, jah ik urraisja ina in þamma spedistin daga.
John 6 55 [CA] þata auk leik meinata bi sunjai ist mats, jah þata bloþ mein bi sunjai ist draggk.
John 6 56 [CA] saei matjiþ mein leik jah driggkiþ mein bloþ, in mis wisiþ jah ik in imma.
John 6 57 [CA] swaswe insandida mik libands atta, jah ik liba in attins, jah saei matjiþ mik, jah sa libaiþ in meina.
John 6 58 [CA] sa ist hlaifs saei us himina atstaig, ni swaswe matidedun attans izwarai manna jah gadauþnodedun; iþ saei matjiþ þana hlaif libaiþ in ajukduþ.
John 6 59 [CA] þata qaþ in swnagoge laisjands in Kafarnaum.
John 6 60 [CA] þanuh managai gahausjandans þize siponje is qeþun: hardu ist þata waurd, hvas mag þis hausjon?
John 6 61 [CA] iþ witands Iesus in sis silbin þatei birodidedun þata þai siponjos is, qaþ du im: þata izwis gamarzeiþ?
John 6 62 [CA] jabai nu gasaihviþ sunu mans ussteigan, þadei was faurþis?
John 6 63 [CA] ahma ist saei liban taujiþ, þata leik ni boteiþ waiht. þo waurda þoei ik rodida izwis, ahma ist jah libains ist,
John 6 64 [CA] akei sind izwara sumai, þaiei ni galaubjand. wissuh þan us frumistja Iesus hvarjai sind þai ni galaubjandans, jah hvas ist saei galeiweiþ ina.
John 6 65 [CA] jah qaþ: duþe qaþ izwis þatei ni ainshun mag qiman at mis, nibai ist atgiban imma fram attin meinamma.
John 6 66 [CA] uzuh þamma mela managai galiþun siponje is ibukai jah þanaseiþs miþ imma ni iddjedun.
John 6 67 [CA] þaruh qaþ Iesus du þaim twalibim: ibai jah jus wileiþ galeiþan?
John 6 68 [CA] þanuh andhof imma Seimon Paitrus: frauja, du hvamma galeiþaima? waurda libainais aiweinons habais.
John 6 69 [CA] jah weis galaubidedum jah ufkunþedum þatei þu is Xristus, sunus gudis libandins.
John 6 70 [CA] andhof im Iesus: niu ik izwis ·ib· gawalida jah izwara ains diabaulus ist?
John 6 71 [CA] qaþuh þan þana Iudan Seimonis, Iskariotu, sa auk habaida ina galewjan, ains wisands þize twalibe.
John 7 1 [CA] Jah hvarboda Iesus afar þata in Galeilaia; ni auk wilda in Iudaia gaggan, unte sokidedun ina þai Iudaieis usqiman.
John 7 2 [CA] wasuh þan nehva dulþs Iudaie, so hleþrastakeins.
John 7 3 [CA] þanuh qeþun du imma broþrjus is: usleiþ þaþro jah gagg in Iudaian, ei jah þai siponjos <þeinai> saihvaina waurstwa þeina þoei þu taujis.
John 7 4 [CA] ni manna auk in analaugnein hva taujiþ jah sokeiþ sik uskunþana wisan. jabai þata taujis, bairhtei þuk silban þizai manasedai.
John 7 5 [CA] ni auk þai broþrjus is galaubidedun imma.
John 7 6 [CA] þaruh qaþ im Iesus: mel mein ni nauh ist, iþ mel izwar sinteino ist manwu.
John 7 7 [CA] ni mag so manaseþs fijan izwis, iþ mik fijaiþ; unte ik weitwodja bi ins þatei waurstwa ize ubila sind.
John 7 8 [CA] jus galeiþiþ in dulþ þo, iþ ik ni nauh galeiþa in þo dulþ, unte meinata mel ni nauh usfulliþ ist.
John 7 9 [CA] þatuh þan qaþ du im wisands in Galeilaia.
John 7 10 [CA] iþ biþe galiþun þai broþrjus is, þanuh jah is galaiþ in þo dulþ ni andaugjo, ak swe analaugniba.
John 7 11 [CA] þanuh Iudaieis sokidedun ina in þizai dulþai jah qeþun: hvar ist jains?
John 7 12 [CA] jah birodeins mikila <bi ina> was in managein: sumaih qeþun þatei sunjeins ist; anþarai qeþun: ne, ak airzeiþ þo managein.
John 7 13 [CA] nih þan ainshun sweþauh balþaba rodida bi ina in agisis Iudaie.
John 7 14 [CA] iþ juþan ana midjai dulþ usstaig Iesus in alh jah laisida.
John 7 15 [CA] jah sildaleikidedun manageins qiþandans: hvaiwa sa bokos kann unuslaisiþs?
John 7 16 [CA] andhof þan Iesus jah qaþ: so meina laiseins nist meina, ak þis sandjandins mik.
John 7 17 [CA] jabai hvas wili wiljan is taujan, ufkunnaiþ bi þo laisein framuh guda sijai, þau iku fram mis silbin rodja.
John 7 18 [CA] saei fram sis silbin rodeiþ, hauhiþa seina sokeiþ; iþ saei sokeiþ hauhiþa þis sandjandins sik, sah sunjeins ist jah inwindiþa in imma nist.
John 7 19 [CA] niu Moses gaf izwis witoþ? jah ni ainshun izwara taujiþ þata witoþ; hva mik sokeiþ usqiman?
John 7 20 [CA] andhof so managei jah qeþun: unhulþon habais; hvas þuk sokeiþ usqiman?
John 7 21 [CA] andhof Iesus jah qaþ du im: ain waurstw gatawida, jah allai sildaleikeiþ.
John 7 22 [CA] duþþe Moses atgaf izwis bimait, ni þatei fram Mose sijai, ak us attam, jah in sabbato bimaitiþ mannan.
John 7 23 [CA] jabai bimait nimiþ manna in sabbato, ei ni gatairaidau witoþ þata Mosezis; iþ mis hatizoþ, unte allana mannan hailana gatawida in sabbato?
John 7 24 [CA] ni stojaiþ bi siunai, ak þo garaihton staua stojaiþ.
John 7 25 [CA] qeþunuh þan sumai þize Iairusaulwmeite: niu sa ist þammei sokjand usqiman?
John 7 26 [CA] jah sai, andaugiba rodeiþ jah waiht du imma ni qiþand; ibai aufto bi sunjai ufkunþedun þai reiks þatei sa ist bi sunjai Xristus?
John 7 27 [CA] akei þana kunnum, hvaþro ist; iþ Xristus, biþe qimiþ, ni manna wait hvaþro ist.
John 7 28 [CA] hropida þan in alh laisjands Iesus jah qiþands: jah mik kunnuþ jah wituþ hvaþro im; jah af mis silbin ni qam, ak ist sunjeins saei sandida mik, þanei jus ni kunnuþ.
John 7 29 [CA] iþ ik kann ina, unte fram imma im, jah is mik insandida.
John 7 30 [CA] sokidedun þan ina gafahan, jah ni ainshun uslagida ana ina handu, unte nauhþanuh ni atiddja hveila is.
John 7 31 [CA] iþ managai þizos manageins galaubidedun imma jah qeþun: <ei> Xristus, þan qimiþ, ibai [ei] managizeins taiknins taujai þaimei sa tawida?
John 7 32 [CA] hausidedun þan Fareisaieis þo managein birodjandein bi ina þata. inuhsandidedun andbahtans þai Fareisaieis jah þai auhumistans gudjans, ei gafaifaheina ina.
John 7 33 [CA] þanuh qaþ Iesus: nauh leitila hveila miþ izwis im, jah þan gagga du þamma sandjandin mik.
John 7 34 [CA] sokeiþ mik jah ni bigitiþ, jah þarei im ik, jus ni maguþ qiman.
John 7 35 [CA] þaruh qeþun þai Iudaieis du sis misso: hvadre sa skuli gaggan, þei weis ni bigitaima ina? nibai in distahein þiudo skuli gaggan jah laisjan þiudos?
John 7 36 [CA] hva sijai þata waurd, þatei qaþ: sokeiþ mik jah ni bigitiþ, jah þarei im ik, jus ni maguþ qiman?
John 7 37 [CA] iþ in spedistin daga þamma mikilin dulþais stoþ Iesus jah hropida qiþands: jabai hvana þaursjai, gaggai du mis jah driggkai.
John 7 38 [CA] saei galaubeiþ du mis, swaswe qaþ gameleins, ahvos us wambai is rinnand watins libandins.
John 7 39 [CA] þatuh þan qaþ bi ahman þanei skuldedun niman þai galaubjandans du imma; unte ni nauhþanuh was ahma sa weiha ana im, unte Iesus nauhþanuh ni hauhiþs was.
John 7 40 [CA] managai þan þizos manageins hausjandans þize waurde qeþun: sa ist bi sunjai sa praufetes.
John 7 41 [CA] sumaih qeþun: sa ist Xristus. sumaih qeþun: ibai þau us Galeilaia Xristus qimiþ?
John 7 42 [CA] niu gameleins qaþ þatei us fraiwa Daweidis jah us Beþlaihaim weihsa, þarei was Daweid, Xristus qimiþ?
John 7 43 [CA] þanuh missaqiss in þizai managein warþ bi ina.
John 7 44 [CA] sumaih þan ize wildedun fahan ina; akei ni ainshun uslagida ana ina handuns.
John 7 45 [CA] galiþun þan þai andbahtos du þaim auhumistam gudjam jah Fareisaium; þaruh qeþun du im jainai: duhve ni attauhuþ ina?
John 7 46 [CA] andhofun þai andbahtos: ni hvanhun aiw rodida manna, swaswe sa manna.
John 7 47 [CA] andhofun þan im þai Fareisaieis: ibai jah jus afairzidai sijuþ?
John 7 48 [CA] sai, jau ainshun þize reike galaubidedi imma aiþþau Fareisaie?
John 7 49 [CA] alja so managei, þaiei ni kunnun witoþ, fraqiþanai sind.
John 7 50 [CA] qaþ Nikaudemus du im, saei atiddja du imma in naht, sums wisands izei:
John 7 51 [CA] ibai witoþ unsar stojiþ mannan, nibai faurþis hauseiþ fram imma jah ufkunnaiþ hva taujai?
John 7 52 [CA] andhofun jah qeþun du imma: ibai jah þu us Galeilaia is? ussokei jah saihv þatei praufetus us Galeilaia ni urreisiþ.
John 7 53 
John 8 1 
John 8 2 
John 8 3 
John 8 4 
John 8 5 
John 8 6 
John 8 7 
John 8 8 
John 8 9 
John 8 10 
John 8 11 
John 8 12 [CA] Aftra du im Iesus rodida qaþuh: ik im liuhaþ manasedais; saei laisteiþ mik ni gaggiþ in riqiza, ak habaiþ liuhaþ libainais.
John 8 13 [CA] þanuh qeþun du imma þai Fareisaieis: þu bi þuk silban weitwodeis; so weitwodiþa þeina nist sunjeina.
John 8 14 [CA] andhof Iesus jah qaþ du im: jah jabai ik weitwodja bi mik silban, sunja ist so weitwodiþa meina, unte wait hvaþro qam jah hvaþ galeiþa, iþ jus ni wituþ hvaþro qima, aiþþau hvaþ galeiþa.
John 8 15 [CA] jus bi leika stojiþ, iþ ik ni stoja ainnohun.
John 8 16 [CA] jaþ~þan jabai stoja ik, staua meina sunjeina ist, unte ains ni im, ak ik jah saei sandida mik atta.
John 8 17 [CA] jah þan in witoda izwaramma gameliþ ist þatei twaddje manne weitwodiþa sunja ist.
John 8 18 [CA] ik im saei weitwodja bi mik silban, jah weitwodeiþ bi mik saei sandida mik atta.
John 8 19 [CA] qeþun þan du imma: hvar ist sa atta þeins? andhof Iesus: ni mik kunnuþ nih attan meinana; iþ mik kunþedeiþ, jah þau attan meinana kunþedeiþ.
John 8 20 [CA] þo waurda rodida in gazaufwlakio, laisjands in alh; jah ainshun ni faifah ina, unte nauhþanuh ni qam hveila is.
John 8 21 [CA] þanuh qaþ aftra du im Iesus: ik galeiþa, jah sokeiþ mik, jah in frawaurhtai izwarai gadauþniþ. þadei ik gagga, jus ni maguþ qiman.
John 8 22 [CA] qeþun þan Iudaieis: nibai usqimai sis silbin, ei qiþiþ: þadei ik gagga, jus ni maguþ qiman?
John 8 23 [CA] jah qaþ du im Iesus: jus us þaim dalaþro sijuþ, iþ ik us þaim iupaþro im; jus us þamma fairhvau sijuþ, iþ ik ni im us þamma fairhvau.
John 8 24 [CA] qaþ nu izwis þatei gadauþniþ in frawaurhtim izwaraim; jabai auk ni galaubeiþ þatei ik im, gadauþniþ in frawaurhtim izwaraim.
John 8 25 [CA] þaruh qeþun du imma: þu hvas is? jah qaþ du im Iesus: anastodeins, þatei jah rodja du izwis.
John 8 26 [CA] manag skal bi izwis rodjan jah stojan; akei saei sandida mik sunjeins ist; jah ik þatei hausida at imma þata rodja in þamma fairhvau.
John 8 27 [CA] ni froþun þatei attan im qaþ.
John 8 28 [CA] qaþuh þan du im Iesus: þan ushauheiþ þana sunu mans, þanuh ufkunnaiþ þatei ik im, jah af mis silbin tauja ni waiht, ak swaswe laisida mik atta meins, þata rodja.
John 8 29 [CA] jah saei sandida mik miþ mis ist; ni bilaiþ mis ainamma atta, unte ik þatei leikaiþ imma tauja sinteino.
John 8 30 [CA] þata imma rodjandin managai galaubidedun imma.
John 8 31 [CA] þanuh qaþ Iesus du þaim galaubjandam sis Iudaium: jabai jus gastandiþ in waurda meinamma, bi sunjai siponjos meinai sijuþ,
John 8 32 [CA] jah ufkunnaiþ sunja, jah so sunja frijans izwis briggiþ.
John 8 33 [CA] andhofun imma: fraiw Abrahamis sijum jah ni mannhun skalkinodedum aiw hvanhun; hvaiwa þu qiþis þatei frijai wairþiþ?
John 8 34 [CA] andhof im Iesus: amen amen, qiþa izwis þatei hvazuh saei taujiþ frawaurht, skalks ist frawaurhtai.
John 8 35 [CA] sah þan skalks ni wisiþ in garda du aiwa, sunus wisiþ du aiwa.
John 8 36 [CA] jabai nu sunus izwis frijans briggiþ, bi sunjai frijai sijuþ.
John 8 37 [CA] wait þatei fraiw Abrahamis sijuþ; akei sokeiþ mis usqiman, unte waurd mein ni gamot in izwis.
John 8 38 [CA] ik þatei gasahv at attin meinamma rodja, jah jus þatei hausideduþ fram attin izwaramma taujiþ.
John 8 39 [CA] andhofun jah qeþun du imma: atta unsar Abraham ist. qaþ im Iesus: iþ barna Abrahamis weseiþ, waurstwa Abrahamis tawidedeiþ.
John 8 40 [CA] iþ nu sokeiþ mik usqiman, mannan izei sunja izwis rodida, þoei hausida fram guda; þatuh Abraham ni tawida.
John 8 41 [CA] jus taujiþ toja attins izwaris. þanuh qeþun imma: weis us horinassau ni sijum gabauranai; ainana attan aigum, guþ.
John 8 42 [CA] qaþ du im Iesus: jabai guþ atta izwar wesi, friodedeiþ þau mik, unte ik fram guda urrann jah qam; nih þan auk fram mis silbin ni qam, ak is mik insandida.
John 8 43 [CA] duhve maþlein meina ni kunnuþ? unte ni maguþ hausjan waurd mein.
John 8 44 [CA] jus us attin diabaulau sijuþ jah lustuns þis attins izwaris wileiþ taujan. jains manamaurþrja was fram frumistja jah in sunjai ni gastoþ; unte nist sunja in imma. þan rodeiþ liugn, us seinaim rodeiþ, unte liugnja ist jah atta is.
John 8 45 [CA] iþ ik, þatei sunja rodida, ni galaubeiþ mis.
John 8 46 [CA] hvas izwara gasakiþ mik bi frawaurht? þande sunja qiþa, duhve ni galaubeiþ mis?
John 8 47 [CA] sa wisands us guda waurda gudis hauseiþ; duþe jus ni hauseiþ, unte us guda ni sijuþ.
John 8 48 [CA] andhofun þan þai Iudaieis jah qeþun du imma: niu waila qiþam weis þatei Samareites is þu jah unhulþon habais?
John 8 49 [CA] andhof Iesus: ik unhulþon ni haba, ak swera attan meinana, jah jus unsweraiþ mik.
John 8 50 [CA] ik ni sokja hauhein meina; ist saei sokeiþ jah stojiþ.
John 8 51 [CA] amen amen qiþa izwis: jabai hvas waurd mein fastaiþ, dauþu ni gasaihviþ aiwa dage.
John 8 52 [CA] þanuh qeþun du imma þai Iudaieis: nu ufkunþedum þatei unhulþon habais. Abraham gadauþnoda jah praufeteis, jah þu qiþis: jabai hvas mein waurd fastai, ni kausjai dauþau aiwa dage.
John 8 53 [CA] ibai þu maiza is attin unsaramma Abrahama, saei gadauþnoda? jah praufeteis gadauþnodedun. hvana þuk silban taujis þu?
John 8 54 [CA] andhof Iesus: jabai ik hauhja mik silban, so hauheins meina ni waihts ist; ist atta meins saei hauheiþ mik, þanei jus qiþiþ þatei guþ unsar ist.
John 8 55 [CA] jah ni kunnuþ ina; iþ ik kann ina; jah jabai qeþjau þatei ni kunnjau ina, sijau galeiks izwis liugnja; ak kann ina jah waurd is fasta.
John 8 56 [CA] Abraham atta izwar sifaida ei gasehvi dag meinana, jah gasahv jah faginoda.
John 8 57 [CA] þanuh qeþun þai Iudaieis du imma: fimf tiguns jere nauh ni habais jah Abraham sahvt?
John 8 58 [CA] qaþ im Iesus: amen amen qiþa izwis: faurþizei Abraham waurþi, im ik.
John 8 59 [CA] þanuh nemun stainans, ei waurpeina ana ina; iþ Iesus þan gafalh sik jah usiddja us alh usleiþands þairh midjans ins, jah hvarboda swa.
John 9 1 [CA] Jah þairhgaggands gaumida mann blindamma us gabaurþai.
John 9 2 [CA] þaruh frehun ina siponjos is qiþandans: rabbei, hvas frawaurhta, sau þau fadrein is, ei blinds gabaurans warþ?
John 9 3 [CA] andhof Iesus: nih sa frawaurhta nih fadrein is, ak ei bairhta waurþeina waurstwa gudis ana imma.
John 9 4 [CA] ik skal waurkjan waurstwa þis sandjandins mik, unte dags ist; qimiþ nahts, þa(n)ei ni manna mag waurkjan.
John 9 5 [CA] þan in þamma fairhvau im, liuhaþ im þis fairhvaus.
John 9 6 [CA] þata qiþands gaspaiw dalaþ, jah gawaurhta fani us þamma spaiskuldra, jah gasmait imma ana augona þata fani þamma blindin,
John 9 7 [CA] jah qaþ du imma: gagg þwahan in swumsl Siloamis, þatei gaskeirjada insandiþs. galaiþ jah afþwoh jah qam saihvands.
John 9 8 [CA] þanuh garaznans jah þai saihvandans ina faurþis, þatei is bidagwa was, qeþun: niu sa ist saei sat aihtronds?
John 9 9 [CA] sumaih qeþun: þatei sa ist; sumaih þatei galeiks þamma ist; iþ is qaþ: þatei ik im.
John 9 10 [CA] þanuh qeþun du imma: hvaiwa usluknodedun þus þo augona?
John 9 11 [CA] andhof jains jah qaþ: manna haitans Iesus fani gawaurhta jah bismait mis augona jah qaþ mis: gagg afþwahan in þata swumfsl Siloamis; iþ ik galaiþ jah biþwahands ussahv.
John 9 12 [CA] qeþun þan du imma: hvar ist sa? iþ is qaþ: ni wait.
John 9 13 [CA] gatiuhand ina du Fareisaium, þana saei was blinds.
John 9 14 [CA] wasuh þan sabbato, þan þata fani gawaurhta Iesus jah uslauk imma augona.
John 9 15 [CA] aftra þan frehun ina jah þai Fareisaieis hvaiwa ussahv; iþ is qaþ jah þaim: fani galagida mis ana augona jah afþwoh, jah saihva.
John 9 16 [CA] qeþun þan sumai þize Fareisaie: sa manna nist fram guda, þande sabbate daga ni witaiþ. sumaih qeþun: hvaiwa mag manna frawaurhts swaleikos taiknins taujan? jah missaqiss warþ miþ im.
John 9 17 [CA] qeþunuh du þamma faurþis blindin aftra: þu hva qiþis bi þana ei uslauk þus augona? iþ is qaþuh: þatei praufetus ist.
John 9 18 [CA] ni galaubidedun þan Iudaieis bi ina þatei is blinds wesi jah ussehvi, unte atwopidedun þans fadrein is, þis ussaihvandins.
John 9 19 [CA] jah frehun ins qiþandans: sau ist sa sunus izwar þanei jus qiþiþ þatei blinds gabaurans waurþi? hvaiwa nu saihviþ?
John 9 20 [CA] andhofun þan im þai fadrein is jah qeþun: witum þatei sa ist sunus unsar, jah þatei blinds gabaurans warþ;
John 9 21 [CA] iþ hvaiwa nu saihviþ ni witum, aiþþau hvas uslauk imma þo augona weis ni witum; silba uswahsans ist, ina fraihniþ, silba bi sik rodjai.
John 9 22 [CA] þata qeþun þai fadrein is, unte ohtedun sis Iudaiuns; juþan auk gaqeþun sis Iudaieis, ei, jabai hvas ina andhaihaiti Xristu, utana swnagogais wairþai.
John 9 23 [CA] duhþe þai berusjos is qeþun þatei uswahsans ist, silban fraihniþ.
John 9 24 [CA] atwopidedun þan anþaramma sinþa þana mannan saei was blinds, jah qeþun du imma: gif hauhein guda! weis witum þatei sa manna frawaurhts ist.
John 9 25 [CA] þanuh andhof jains: jabai frawaurhts ist, ik ni wait; þat~ain wait ei blinds was, iþ nu saihva.
John 9 26 [CA] þanuh qeþun <du imma> aftra: hva gatawida þus? hvaiwa uslauk þus augona?
John 9 27 [CA] andhof im: qaþ izwis ju jah ni hausideduþ; hva aftra wileiþ hausjan? ibai jah jus wileiþ þamma siponjos wairþan?
John 9 28 [CA] þanuh lailoun imma jah qeþun: þu is siponeis þamma, iþ weis Mose siponjos sijum.
John 9 29 [CA] weis witum þatei du Mose rodida guþ, iþ þana ni kunnum, hvaþro ist.
John 9 30 [CA] andhof sa manna jah qaþ du im: auk in þamma sildaleik ist, þatei jus ni wituþ hvaþro ist, jah uslauk mis augona.
John 9 31 [CA] witumuh þan þatei guþ frawaurhtaim ni andhauseiþ, ak jabai hvas gudblostreis ist jah wiljan is taujiþ, þamma hauseiþ.
John 9 32 [CA] fram aiwa ni gahausiþ was þatei uslukiþ hvas augona blindamma gabauranamma.
John 9 33 [CA] nih wesi sa fram guda, ni mahtedi taujan ni waiht.
John 9 34 [CA] andhofun jah qeþun du imma: in frawaurhtim þu gabaurans warst alls jah þu laiseis unsis? jah uswaurpun imma ut.
John 9 35 [CA] hausida Iesus þatei uswaurpun imma ut, jah bigat ina qaþuh du imma: þu ga~u~laubeis du sunau gudis?
John 9 36 [CA] andhof jains jah qaþ: an hvas ist, frauja, ei galaubjau du imma?
John 9 37 [CA] qaþ þan imma Iesus: jah gasahvt ina jah saei rodeiþ miþ þus, sa ist.
John 9 38 [CA] iþ is qaþuh: galaubja, frauja; jah inwait ina.
John 9 39 [CA] jah qaþ Iesus: du stauai ik in þamma fairhvau qam, ei þai unsaihvandans saihvaina jah þai saihvandans blindai wairþaina.
John 9 40 [CA] jah hausidedun þize Fareisaie sumai þata, þai wisandans miþ imma, jah qeþun du imma: ibai jah weis blindai sijum?
John 9 41 [CA] qaþ im Iesus: iþ blindai weseiþ, ni þau habaidedeiþ frawaurhtais; iþ nu qiþiþ þatei gasaihvam; eiþan frawaurhts izwara þairhwisiþ.
John 10 1 [CA] Amen amen qiþa izwis, saei inn ni atgaggiþ þairh daur in gardan lambe, ak steigiþ aljaþro, sah hliftus ist jah waidedja.
John 10 2 [CA] iþ sa inngaggands þairh daur hairdeis ist lambe.
John 10 3 [CA] þammuh daurawards uslukiþ, jah þo lamba stibnai is hausjand, jah þo swesona lamba haitiþ bi namin jah ustiuhiþ þo.
John 10 4 [CA] jah þan þo swesona <lamba> ustiuhiþ, faura im gaggiþ, jah þo lamba ina laistjand, unte kunnun stibna is.
John 10 5 [CA] iþ framaþjana ni laistjand, ak þliuhand faura imma, unte ni kunnun þize framaþjane stibna.
John 10 6 [CA] þo gajukon qaþ im Iesus: iþ jainai ni froþun hva was, þatei rodida du im.
John 10 7 [CA] þanuh qaþ aftra du im Iesus: amen amen, qiþa izwis þatei ik im daur þize lambe.
John 10 8 [CA] allai swa managai swe qemun, þiubos sind jah waidedjans; akei ni hausidedun im þo lamba.
John 10 9 [CA] ik im þata daur. þairh mik jabai hvas inngaggiþ, ganisiþ, jah inngaggiþ jah utgaggiþ jah winja bigitiþ.
John 10 10 [CA] þiubs ni qimiþ, nibai ei stilai jah ufsneiþai jah fraqistjai; iþ ik qam, ei libain aigeina jah managizo aigeina.
John 10 11 [CA] ik im hairdeis gods. hairdeis sa goda saiwala seina lagjiþ faur lamba.
John 10 12 [CA] iþ asneis jah saei nist hairdeis, þizei ni sind lamba swesa, gasaihviþ wulf qimandan jah bileiþiþ þaim lambam jah þliuhiþ, jah sa wulfs frawilwiþ þo jah distahjiþ þo lamba.
John 10 13 [CA] iþ sa asneis afþliuhiþ, unte asneis ist jah ni kar~ist ina þize lambe.
John 10 14 [CA] ik im hairdeis sa goda jah kann meina jah kunnun mik þo meina,
John 10 15 [CA] swaswe kann mik atta jah ik kann attan, jah saiwala meina lagja faur þo lamba.
John 10 16 [CA] jah anþara lamba aih þoei ni sind þis awistris, jah þo skal briggan, jah stibnos meinaizos hausjand, jah wairþand ain aweþi, ains hairdeis.
John 10 17 [CA] duhþe atta mik frijoþ, unte ik lagja saiwala meina, ei aftra nimau þo.
John 10 18 [CA] ni hvashun nimiþ þo af <mis, akei ik lagja þo af> mis silbin; waldufni haba aflagjan þo, jah waldufni haba aftra niman þo. þo anabusn nam at attin meinamma.
John 10 19 [CA] þanuh missaqiss aftra warþ miþ Iudaium in þize waurde.
John 10 20 [CA] qeþunuh managai ize: unhulþon habaiþ jah dwalmoþ; hva þamma hauseiþ?
John 10 21 [CA] sumaih qeþun: þo waurda ni sind unhulþon habandins; ibai mag unhulþo blindaim augona uslukan?
John 10 22 [CA] warþ þan inniujiþa in Iairusaulwmai, jah wintrus was.
John 10 23 [CA] jah hvarboda Iesus in alh in ubizwai Saulaumonis.
John 10 24 [CA] þanuh birunnun ina Iudaieis jah qeþun du imma: und hva saiwala unsara hahis? jabai þu sijais Xristus, qiþ unsis andaugiba.
John 10 25 [CA] andhof <im> Iesus: qaþ izwis, jah ni galaubeiþ; waurstwa þoei ik tauja in namin attins meinis, þo weitwodjand bi mik;
John 10 26 [CA] akei jus ni galaubeiþ, unte ni sijuþ lambe meinaize, swaswe qaþ izwis.
John 10 27 [CA] lamba meina stibnai meinai hausjand, jah ik kann þo, jah laistjand mik.
John 10 28 [CA] jah ik libain aiweinon giba im, jah ni fraqistnand aiw; jah ni frawilwiþ hvashun þo us handau meinai.
John 10 29 [CA] atta meins þatei fragaf mis, maizo allaim ist, jah ni aiw ainshun mag frawilwan þo us handau attins meinis.
John 10 30 [CA] ik jah atta meins ain siju.
John 10 31 [CA] nemun aftra stainans þai Iudaieis, ei waurpeina ana ina.
John 10 32 [CA] andhof im Iesus: managa goda waurstwa ataugida izwis us attin meinamma, in hvarjis þize waurstwe staineiþ mik?
John 10 33 [CA] andhofun imma þai Iudaieis: in godis waurstwis ni stainjam þuk, ak in wajamereins, jah þatei þu manna wisands taujis þuk silban du guda.
John 10 34 [CA] andhof im Iesus: niu ist gameliþ in witoda izwaramma: ik qaþ, guda sijuþ?
John 10 35 [CA] jabai jainans qaþ guda, du þaimei waurd gudis warþ, jah ni maht ist gatairan þata gamelido;
John 10 36 [CA] þanei atta gaweihaida jah insandida in þana fairhvu, jus qiþiþ þatei wajamerjau, unte qaþ: sunus gudis im?
John 10 37 [CA] niba taujau waurstwa attins meinis, ni galaubeiþ mis;
John 10 38 [CA] iþ jabai taujau, niba mis galaubjaiþ, þaim waurstwam galaubjaiþ, ei ufkunnaiþ jah galaubjaiþ þatei in mis atta jah ik in imma.
John 10 39 [CA] sokidedun ina aftra gafahan, jah usiddja us handum ize.
John 10 40 [CA] jah galaiþ aftra ufar Iaurdanu in þana stad þarei was Iohannes frumist daupjands, jah salida jainar.
John 10 41 [CA] jah managai qemun at imma jah qeþun þatei Iohannes gatawida taikne ni ainohun; iþ allata þatei qaþ Iohannes bi þana, sunja was.
John 10 42 [CA] jah galaubidedun managai du imma jainar.
John 11 1 [CA] Wasuh þan sums siuks, Lazarus af Beþanias, us haimai Marjins jah Marþins, swistrs izos.
John 11 2 [CA] wasuh þan Marja, soei salboda fraujan balsana jah biswarb fotuns is skufta seinamma, þizozei broþar Lazarus siuks was.
John 11 3 [CA] insandidedun þan þos swistrjus is du imma qiþandeins: frauja, sai, þanei frijos siuks ist.
John 11 4 [CA] iþ is gahausjands qaþ: so siukei nist du dauþau, ak in hauheinais gudis, ei hauhjaidau sunus gudis þairh þata.
John 11 5 [CA] frijoduh þan Iesus Marþan jah swistar izos jah Lazaru.
John 11 6 [CA] swe hausida þatei siuks was, þanuh þan salida in þammei was stada twans dagans.
John 11 7 [CA] þaþroh þan afar þata qaþ du siponjam: gaggam in Iudaian aftra.
John 11 8 [CA] qeþun du imma þai siponjos: rabbei, nu sokidedun þuk afwairpan stainam Iudaieis, jah aftra gaggis jaind?
John 11 9 [CA] andhof Iesus: niu twalif sind hveilos dagis? jabai hvas gaggiþ in dag, ni gastiggqiþ, unte liuhaþ þis fairhvaus gasaihviþ;
John 11 10 [CA] aþþan jabai hvas gaggiþ in naht, gastiggqiþ, unte liuhad nist in imma.
John 11 11 [CA] þo qaþ jah afar þata qiþiþ du im: Lazarus, frijonds unsar, gasaizlep; akei gaggam, ei uswakjau ina.
John 11 12 [CA] þanuh qeþun þai siponjos is: frauja, jabai slepiþ, hails wairþiþ.
John 11 13 [CA] qaþuh þan Iesus bi dauþu is; iþ jainai hugidedun þatei is bi slep qeþi.
John 11 14 [CA] þanuh þan qaþ du im Iesus swikunþaba: Lazarus gaswalt,
John 11 15 [CA] jah fagino in izwara, ei galaubjaiþ, unte ni was jainar; akei gaggam du imma.
John 11 16 [CA] þanuh qaþ Þomas saei haitada Didimus þaim gahlaibam seinaim: gaggam jah weis, ei gaswiltaima miþ imma.
John 11 17 [CA] qimands þan Iesus bigat ina juþan fidwor dagans habandan in hlaiwa.
John 11 18 [CA] wasuh þan Beþania nehva Iairusaulwmi[a]m, swaswe ana spaurdim fimftaihunim.
John 11 19 [CA] jah managai Iudaie gaqemun bi Marþan jah Marjan, ei gaþrafstidedeina ijos bi þana broþar izo.
John 11 20 [CA] iþ Marþa, sunsei hausida þatei Iesus qimiþ, wiþraïddja ina; iþ Marja in garda sat.
John 11 21 [CA] þanuh qaþ Marþa du Iesua: frauja, iþ weseis her, ni þau gadauþnodedi broþar meins.
John 11 22 [CA] akei jah nu wait, ei þishvah þei bidjis guþ, gibiþ þus guþ.
John 11 23 [CA] qaþ izai Iesus: usstandiþ broþar þeins.
John 11 24 [CA] qaþ du imma Marþa: wait þatei usstandiþ in usstassai in þamma spedistin daga.
John 11 25 [CA] qaþ þan <izai> Iesus: ik im so usstass jah libains; saei galaubeiþ du mis, þauh ga~ba~dauþniþ, libaid;
John 11 26 [CA] jah hvazuh saei libaiþ jah galaubeiþ du mis, ni gadauþniþ aiw. galaubeis þata?
John 11 27 [CA] qaþ imma: jai, frauja, ik galaubida þatei þu is Xristus, sunus gudis, sa in þana fairhvu qimanda.
John 11 28 [CA] jah þata qiþandei galaiþ jah wopida Marjan, swistar seina, þiubjo qiþandei: laisareis qam jah haitiþ þuk.
John 11 29 [CA] iþ jaina, sunsei hausida, urrais sprauto jah iddja du imma.
John 11 30 [CA] niþ~þan nauhþanuh qam Iesus in weihsa, ak was nauhþanuh in þamma stada þarei gamotida imma Marþa.
John 11 31 [CA] Iudaieis þan þai wisandans miþ izai in garda þrafstjandans ija, gasaihvandans Marjan þatei sprauto usstoþ jah usiddja, iddjedunuh afar izai qiþandans þatei gaggiþ du hlaiwa, ei greitai jainar.
John 11 32 [CA] iþ Marja, sunsei qam þarei was Iesus, gasaihvandei ina draus imma du fotum qiþandei du imma: frauja, iþ weiseis her, ni þauh gaswulti meins broþar.
John 11 33 [CA] þanuh Iesus, sunsei gasahv ija greitandein jah Iudaiuns þaiei qemun miþ izai gretandans, inrauhtida ahmin jah inwagida sik silban.
John 11 34 [CA] jah qaþ: hvar lagideduþ ina? qeþun du imma: frauja, hiri jah saihv.
John 11 35 [CA] jah tagrida Iesus.
John 11 36 [CA] þaruh qeþun þai Iudaieis: sai, hvaiwa frioda ina.
John 11 37 [CA] sumai þan ize qeþun: niu mahta sa izei uslauk augona þamma blindin gataujan ei jah sa ni gadauþnodedi?
John 11 38 [CA] þanuh Iesus aftra inrauhtiþs in sis silbin gaggiþ du þamma hlaiwa. wasuh þan hulundi jah staina ufarlagida was ufaro.
John 11 39 [CA] qaþ Iesus: afnimiþ þana stain. qaþ du imma swistar þis dauþins Marþa: frauja, ju fuls ist; fidurdogs auk ist.
John 11 40 [CA] qaþ izai Iesus: niu qaþ þus þatei jabai galaubeis, gasaihvis wulþu gudis?
John 11 41 [CA] ushofun þan þana stain þarei was. iþ Iesus uzuhhof augona iup jah qaþ: atta, awiliudo þus, unte andhausides mis;
John 11 42 [CA] jah þan ik wissa þatei sinteino mis andhauseis; akei in manageins þizos bistandandeins qaþ, ei galaubjaina þatei þu mik insandides.
John 11 43 [CA] jah þata qiþands stibnai mikilai hropida: Lazaru, hiri ut!
John 11 44 [CA] jah urrann sa dauþa gabundans handuns jah fotuns faskjam, jah wlits is auralja bibundans. qaþ du im Iesus: andbindiþ ina jah letiþ gaggan.
John 11 45 [CA] þanuh managai þize Judaiei þai qimandans at Marjin jah saihvandans þatei gatawida, galaubidedun imma.
John 11 46 [CA] sumaiþ~þan ize galiþun du Fareisaium jah qeþun du im þatei gatawida Iesus.
John 11 47 [CA] galesun þan þai auhumistans gudjans jah þai Farei(saieis) . . . .
John 11 48 
John 11 49 
John 11 50 
John 11 51 
John 11 52 
John 11 53 
John 11 54 
John 11 55 
John 11 56 
John 11 57 
John 12 1 [CA] . . . . in Beþanijin, þarei was Lazarus sa dauþa, þanei urraisida us dauþaim Iesus.
John 12 2 [CA] þaruh gawaurhtedun imma nahtamat jainar, jah Marþa andbahtida; iþ Lazarus was sums þize anakumbjandane miþ imma.
John 12 3 [CA] iþ Marja nam pund balsanis nardaus pistikeinis filugalaubis jah gasalboda fotuns Iesua jah biswarb fotuns is skufta seinamma; iþ sa gards fulls warþ daunais þizos salbonais.
John 12 4 [CA] qaþ þan ains þize siponje is, Judas Seimonis sa Iskariotes, izei skaftida sik du galewjan ina:
John 12 5 [CA] duhve þata balsan ni frabauht was in ·t· skatte jah fradailiþ wesi þarbam?
John 12 6 [CA] þatuþ~þan qaþ, ni þeei ina þize þarbane kara wesi, ak unte þiubs was jah arka habaida jah þata innwaurpano bar.
John 12 7 [CA] qaþ þan Iesus: let ija; in dag gafilhis meinis fastaida þata.
John 12 8 [CA] iþ þans unledans sinteino habaiþ miþ izwis, iþ mik ni sinteino habaiþ.
John 12 9 [CA] fanþ þan manageins filu Iudaie þatei Iesus jainar ist, jah qemun, ni in Iesuis ainis, ak ei jah Lazaru sehveina, þanei urraisida us dauþaim.
John 12 10 [CA] munaidedunuþ~þan auk þai auhumistans gudjans, ei jah Lazarau usqemeina,
John 12 11 [CA] unte managai in þis garunnun Iudaiei jah galaubidedun Iesua.
John 12 12 [CA] iftumin daga manageins filu sei qam at dulþai, gahausjandans þatei qimiþ Iesus in Iairausaulwmai,
John 12 13 [CA] nemun astans peikabagme jah urrunnun wiþragamotjan imma jah hropidedun: osanna, þiuþida sa qimanda in namin fraujins, þiudans Israelis.
John 12 14 [CA] bigat þan Iesus asilu, <jah> gasat ana ina, swaswe ist gameliþ:
John 12 15 [CA] ni ogs þus, dauhtar Sion, sai, þiudans þeins qimiþ sitands ana fulin asilaus.
John 12 16 [CA] þatuþ~þan ni kunþedun siponjos is frumist; ak biþe gasweraiþs was Iesus, þanuh gamundedun þatei þata was du þamma gameliþ, jah þata gatawidedun imma.
John 12 17 [CA] weitwodida þan so managei, sei was miþ imma, þan Lazaru wopida us hlaiwa jah urraisida ina us dauþaim.
John 12 18 [CA] duþþe iddjedun gamotjan imma managei, unte hausidedun ei gatawidedi þo taikn.
John 12 19 [CA] þanuh þai Fareisaieis qeþun du sis misso: saihviþ þatei ni boteiþ waiht; sai, so manaseds afar imma galaiþ.
John 12 20 [CA] wesunuþ~þan sumai þiudo þize urrinnandane, ei inwiteina in þizai dulþai.
John 12 21 [CA] þai atiddjedun du Filippau, þamma fram Beþsaeida Galeilaie, jah bedun ina qiþandans: frauja, wileima Iesu gasaihvan.
John 12 22 [CA] gaggiþ Filippus jah qiþiþ du Andraiin, jah aftra Andraias jah Filippus qeþun du Iesua.
John 12 23 [CA] iþ Iesus andhof im qiþands: qam hveila ei sweraidau sunus mans.
John 12 24 [CA] amen amen qiþa izwis: nibai kaurno hvaiteis gadriusando in airþa gaswiltiþ, silbo ainata aflifniþ: iþ jabai gaswiltiþ, manag akran bairiþ.
John 12 25 [CA] saei frijoþ saiwala seina, fraqisteiþ izai, jah saei fiaiþ saiwala seina in þamma fairhvau, in libainai aiweinon bairgiþ izai.
John 12 26 [CA] jabai mis hvas andbahtjai, mik laistjai: jah þarei im ik, þaruh sa andbahts meins wisan habaiþ; jah jabai hvas mis andbahtiþ, sweraiþ ina atta.
John 12 27 [CA] nu saiwala meina gadrobnoda, jah hva qiþau? atta, nasei mik us þizai hveilai. akei duþþe qam in þizai hveilai.
John 12 28 [CA] atta, hauhei namo þeinata! qam þan stibna us himina: jah hauhida jah aftra hauhja.
John 12 29 [CA] managei þan sei stoþ gahausjandei, qeþun þeihvon wairþan; sumaih qeþun: aggilus du imma rodida.
John 12 30 [CA] andhof Iesus jah qaþ: ni in meina so stibna warþ, ak in izwara.
John 12 31 [CA] nu staua ist þizai manasedai, nu sa reiks þis fairhvaus uswairpada ut.
John 12 32 [CA] jah ik jabai ushauhjada af airþai, alla atþinsa du mis.
John 12 33 [CA] þatuþ~þan qaþ bandwjands hvileikamma dauþau skulda gadauþnan.
John 12 34 [CA] andhof imma so managei: weis hausidedum ana witoda þatei Xristus sijai du aiwa; jah hvaiwa þu qiþis þatei skulds ist ushauhjan sa sunus mans? hvas ist sa sunus mans?
John 12 35 [CA] qaþ þan du im Iesus: nauh leitil mel liuhaþ in izwis ist. gaggiþ þande liuhaþ habaiþ, ei riqiz izwis ni gafahai; jah saei gaggiþ in riqiza, ni wait hvaþ gaggiþ.
John 12 36 [CA] þande liuhaþ habaiþ, galaubeiþ du liuhada, ei sunjus liuhadis wairþaiþ. þata rodida Iesus, jah galaiþ jah gafalh sik faura im.
John 12 37 [CA] swa filu imma taikne gataujandin in andwairþja ize, ni galaubidedun imma,
John 12 38 [CA] ei þata waurd Esaeiins praufetaus usfullnodedi þatei qaþ: frauja, hvas galaubida hauseinai unsarai? jah arms fraujins hvamma andhuliþs warþ?
John 12 39 [CA] duþþe ni mahtedun galaubjan; unte aftra qaþ Esaeias:
John 12 40 [CA] gablindida ize augona jah gadaubida ize hairtona, ei ni gaumidedeina augam jah froþeina hairtin jah gawandidedeina jah ganasidedjau ins.
John 12 41 [CA] þata qaþ Esaeias, þan sahv wulþu is jah rodida bi ina.
John 12 42 [CA] þanuh þan sweþauh jah us þaim reikam managai galaubidedun du imma, akei faura Fareisaium ni andhaihaitun, ei us swnagogei ni uswaurpanai waurþeina.
John 12 43 [CA] frijodedun auk mais hauhein manniska þau hauhein gudis.
John 12 44 [CA] iþ Iesus hropida jah qaþ: saei galaubeiþ du mis ni galaubeiþ du mis, ak du þamma sandjandin mik.
John 12 45 [CA] jah saei saihviþ mik, saihviþ þana sandjandan mik.
John 12 46 [CA] ik liuhad in þamma fairhvau qam, ei hvazuh saei galaubjai du mis, in riqiza ni wisai.
John 12 47 [CA] jah jabai hvas meinaim hausjai waurdam jah galaubjai, ik ni stoja ina; nih þan qam ei stojau manased, ak ei ganasjau manased.
John 12 48 [CA] saei frakann mis jah ni andnimiþ waurda meina, habaid þana stojandan sik. waurd þatei rodida, þata stojiþ ina in spedistin daga.
John 12 49 [CA] unte ik us mis silbin ni rodida, ak saei sandida mik atta, sah mis anabusn at(gaf) . . . .
John 12 50 
John 13 1 
John 13 2 
John 13 3 
John 13 4 
John 13 5 
John 13 6 
John 13 7 
John 13 8 
John 13 9 
John 13 10 
John 13 11 [CA] . . . . qaþ: ni allai hrainjai sijuþ.
John 13 12 [CA] Biþeh þan usþwoh fotuns ize jah nam wastjos seinos, anakumbjands aftra qaþ du im: witudu hva gatawida izwis?
John 13 13 [CA] jus wopeid mik: laisareis jah frauja. waila qiþiþ, im auk.
John 13 14 [CA] jabai nu <ik> usþwoh izwis fotuns, frauja jah laisareis, jah jus skuluþ izwis misso þwahan fotuns.
John 13 15 [CA] du frisahtai auk atgaf izwis, ei swaswe ik gatawida izwis, swa jus taujaiþ.
John 13 16 [CA] amen amen qiþa izwis: nist skalks maiza fraujin seinamma, nih apaustaulus maiza þamma sandjandin sik.
John 13 17 [CA] þande þata wituþ, audagai sijuþ, jabai taujiþ þata.
John 13 18 [CA] ni bi allans izwis qiþa. ik wait hvarjans gawalida; ak ei usfulliþ waurþi þata gamelido: saei matida miþ mis hlaib, ushof ana mik fairzna seina.
John 13 19 [CA] fram himma qiþa izwis, faurþizei waurþi, ei biþe wairþai, galaubjaiþ þatei ik im.
John 13 20 [CA] amen amen qiþa izwis: saei andnimiþ þana þanei ik insandja, mik andnimiþ; iþ saei mik andnimiþ, andnimiþ þana sandjandan mik.
John 13 21 [CA] þata qiþands Iesus indrobnoda ahmin jah weitwodida jah qaþ: amen amen, qiþa izwis þatei ains izwara galeweiþ mik.
John 13 22 [CA] þanuh sehvun du sis misso þai siponjos, þagkjandans bi hvarjana qeþi.
John 13 23 [CA] wasuh þan anakumbjands ains þize siponje is in barma Iesuis, þanei frijoda Iesus.
John 13 24 [CA] bandwiduh þan þamma Seimon Paitrus du fraihnan hvas wesi, bi þanei qaþ.
John 13 25 [CA] anakumbida þan jains swa ana barma Iesuis qaþuh imma: frauja, hvas ist?
John 13 26 [CA] andhof Iesus: sa ist þammei ik ufdaupjands þana hlaif giba. jah ufdaupjands þana hlaif gaf Iudin Seimonis, Skariotau.
John 13 27 [CA] jah afar þamma hlaiba þan galaiþ in jainana Satana. qaþ þan du imma Iesus: þatei taujis, tawei sprauto.
John 13 28 [CA] þatuh þan ainshun ni wissa þize anakumbjandane, duhve qaþ imma.
John 13 29 [CA] sumai mundedun, ei unte arka habaida Iudas, þatei qeþi imma Iesus: bugei þizei þaurbeima du dulþai, aiþþau þaim unledam ei hva gibau.
John 13 30 [CA] biþe andnam þana hlaib jains, suns galaiþ ut. wasuh þan nahts, þan galaiþ ut.
John 13 31 [CA] qaþ þan Iesus: nu gasweraids warþ sunus mans, jah guþ hauhiþs ist in imma.
John 13 32 [CA] jabai nu guþ hauhiþs ist in imma, jah guþ hauheiþ ina in sis jah suns hauhida ina.
John 13 33 [CA] barnilona, nauh leitil mel miþ izwis im. sokeiþ mik, jah swaswe qaþ du Iudaium, ei þadei ik gagga, jus ni maguþ qiman, jah izwis qiþa nu.
John 13 34 [CA] anabusn niuja giba izwis, ei frijoþ izwis misso swe ik frijoda izwis, þei jah jus frijoþ misso izwis.
John 13 35 [CA] bi þamma ufkunnand allai, þei meinai siponjos sijuþ, jabai friaþwa habaid miþ izwis misso.
John 13 36 [CA] þanuh qaþ du imma Seimon Paitrus: frauja, hvad gaggis? andhafjands Iesus qaþ: þadei ik gagga, ni magt mik nu laistjan; iþ biþe laisteis.
John 13 37 [CA] þaruh Paitrus qaþ du imma: frauja, duhve ni mag þuk laistjan nu? saiwala meina faur þuk lagja.
John 13 38 [CA] andhof Iesus: saiwala þeina faur mik lagjis? amen amen qiþa þus, þei hana ni hrukeiþ, unte þu mik afaikis kunnan þrim sinþam.
John 14 1 [CA] Ni indrobnai izwar hairto; galaubeiþ du guda jah du mis galaubeiþ.
John 14 2 [CA] in garda attins meinis saliþwos managos sind; aþþan niba weseina, aiþþau qeþjau du izwis: gagga manwjan stad izwis.
John 14 3 [CA] jah þan jabai gagga, manwja izwis stad, aftra qima jah franima izwis du mis silbin, ei þarei im ik, þaruh sijuþ jah jus.
John 14 4 [CA] jah þadei ik gagga kunnuþ jah þana wig kunnuþ.
John 14 5 [CA] þaruh qaþ imma Þomas: frauja, ni witum hvaþ gaggis, jah hvaiwa magum þana wig kunnan?
John 14 6 [CA] qaþ imma Iesus: ik im sa wigs jah sunja jah libains. ainshun ni qimiþ at attin, niba þairh mik.
John 14 7 [CA] iþ kunþedeiþ mik, aiþþau kunþedeiþ jah attan meinana; jah þan fram himma kunnuþ ina jah gasaihviþ ina.
John 14 8 [CA] iþ Filippus qaþuh du imma: frauja, augei unsis þana attan; þatuh ganah unsis.
John 14 9 [CA] þaruh qaþ imma Iesus: swalaud melis miþ izwis was, jah ni ufkunþes mik, Filippu? saei gasahv mik, gasahv attan, jah hvaiwa þu qiþis: augei unsis þana attan?
John 14 10 [CA] niu galaubeis þatei ik in attin jah atta in mis ist? þo waurda þoei ik rodja izwis, af mis silbin ni rodja, ak atta saei in mis ist, sa taujiþ þo waurstwa.
John 14 11 [CA] Galaubeiþ mis þatei ik in attin jah atta in mis; iþ jabai <ni>, in þize waurstwe [ni] galaubeiþ mis.
John 14 12 [CA] amen amen qiþa izwis, saei galaubeid mis: þo waurstwa þoei ik tauja, jah is taujiþ jah maizona þaim taujiþ; unte ik du attin gagga.
John 14 13 [CA] jah þatei hva bidjiþ in namin meinamma, þata tauja, ei hauhjaidau atta in sunau.
John 14 14 [CA] jabai hvis bidjiþ mik in namin meinamma, ik tauja.
John 14 15 [CA] jabai mik frijoþ, anabusnins meinos fastaid.
John 14 16 [CA] jah ik bidja attan, jah anþarana parakletu gibiþ izwis, ei sijai miþ izwis du aiwa,
John 14 17 [CA] ahma sunjos, þanei so manaseiþs ni mag niman, unte ni saihviþ ina, nih kann ina; iþ jus kunnuþ ina, unte is miþ izwis wisiþ jah in izwis ist.
John 14 18 [CA] ni leta izwis widuwairnans; qima at izwis.
John 14 19 [CA] nauh leitil, jah so manaseiþs mik ni þanaseiþs saihviþ; iþ jus saihviþ mik, þatei ik liba, jah jus libaiþ.
John 14 20 [CA] in jainamma daga ufkunnaiþ jus þatei ik in attin meinamma jah jus in mis jah ik in izwis.
John 14 21 [CA] Saei habaid anabusnins meinos jah fastaiþ þos, sa ist saei frijoþ mik: jah þan saei frijoþ mik, frijoda fram attin meinamma, jah ik frijo ina jah gabairhtja imma mik silban.
John 14 22 [CA] þaruh qaþ imma Iudas, ni sa Iskarjotes: frauja, hva warþ, ei unsis munais gabairhtjan þuk silban, iþ þizai manasedai ni?
John 14 23 [CA] andhof Iesus jah qaþ du imma: jabai hvas mik frijoþ, [jah] waurd mein fastaiþ, jah atta meins frijoþ ina, jah du imma galeiþos jah saliþwos at imma gataujos.
John 14 24 [CA] iþ saei ni frioþ mik, þo waurda meina ni fastaiþ; jah þata waurd þatei hauseiþ nist mein, ak þis sandjandins mik attins.
John 14 25 [CA] þata rodida izwis at izwis wisands.
John 14 26 [CA] aþþan sa parakletus, ahma sa weiha, þanei sandeiþ atta in namin meinamma, sa izwis laiseiþ allata jah gamaudeiþ izwis allis þatei qaþ du izwis.
John 14 27 [CA] gawairþi bileiþa izwis, gawairþi mein giba izwis; ni swaswe so manaseþs gibiþ, ik giba izwis. ni indrobnaina izwara hairtona nih faurhtjaina.
John 14 28 [CA] Hausideduþ ei ik qaþ izwis: galeiþa jah qima at izwis; jabai frijodedeiþ mik, aiþþau jus faginodedeiþ ei ik gagga du attin: unte atta meins maiza mis ist.
John 14 29 [CA] jah nu qaþ izwis, faurþizei waurþi, ei biþe wairþai, galaubjaiþ.
John 14 30 [CA] þanaseiþs filu ni maþlja miþ izwis; qimiþ saei þizai manasedai reikinoþ, jah in mis ni bigitiþ waiht.
John 14 31 [CA] ak ei ufkunnai so manaseþs þatei ik frijoda attan meinana, jah swaswe anabaud mis atta, swa tauja. urreisiþ, gaggam þaþro.
John 15 1 [CA] Ik im weinatriu þata sunjeino, jah atta meins waurstwja ist.
John 15 2 [CA] all taine in mis unbairandane akran goþ, usnimiþ ita: jah all akran bairandane, gahraineiþ ita, ei managizo akran bairaina.
John 15 3 [CA] ju jus hrainjai sijuþ in þis waurdis þatei rodida du izwis.
John 15 4 [CA] wisaiþ in mis jah ik in izwis. swe sa weinatains ni mag akran bairan af sis silbin, niba ist ana weinatriwa, swah nih jus, niba in mis sijuþ.
John 15 5 [CA] ik im þata weinatriu, iþ jus weinatainos; saei wisiþ in mis jah ik in imma, swa bairiþ akran manag, þatei inuh mik ni maguþ taujan ni waiht.
John 15 6 [CA] niba saei wisiþ in mis, uswairpada ut swe weinatains, jah gaþaursniþ jah galisada, jah in fon galagjand jah inbrannjada.
John 15 7 [CA] aþþan jabai sijuþ in mis, jah waurda meina in izwis sind, þatahvah þei wileiþ bidjiþ, jah wairþiþ izwis.
John 15 8 [CA] in þamma hauhiþs ist atta meins, ei akran manag bairaiþ jah wairþaiþ meinai siponjos.
John 15 9 [CA] swaswe frijoda mik atta, swah ik frijoda izwis; wisaiþ in friaþwai meinai.
John 15 10 [CA] jabai anabusnins meinos fastaid, sijuþ in friaþwai meinai, swaswe ik anabusnins attins meinis fastaida, jah wisa in friaþwai is.
John 15 11 [CA] þata rodida izwis, ei faheþs meina in izwis sijai, jah faheds izwara usfulljaidau.
John 15 12 [CA] þata ist anabusns meina, ei frijoþ izwis misso, swaswe ik frijoda izwis.
John 15 13 [CA] maizein þizai friaþwa[i] manna ni habaiþ, ei hvas saiwala seina lagjiþ faur frijonds seinans.
John 15 14 [CA] jus frijonds meinai sijuþ, jabai taujiþ þatei ik anabiuda izwis.
John 15 15 [CA] þanaseiþs izwis ni qiþa skalkans; unte skalks ni wait hva taujiþ is frauja, iþ ik izwis qaþ frijonds, unte all þatei hausida at attin meinamma, gakannida izwis.
John 15 16 [CA] ni jus mik gawalideduþ, ak ik gawalida izwis <jah gasatida izwis> ei jus sniwaiþ jah akran bairaiþ, jah akran izwar du aiwa sijai, ei þatahvah þei bidjaiþ attan in namin meinamma, gibiþ izwis.
John 15 17 [CA] þata anabiuda izwis ei frijoþ izwis misso.
John 15 18 [CA] jabai so manaseds izwis fijai, kunneiþ ei mik fruman izwis fijaida.
John 15 19 [CA] jabai þis fairhvaus weseiþ, aiþþau so manaseds swesans frijodedi; aþþan unte us þamma fairhvau ni sijuþ, ak ik gawalida izwis us þamma fairhvau, duþþe fijaid izwis so manaseþs.
John 15 20 [CA] gamuneiþ þis waurdis þatei ik qaþ du izwis: nist skalks maiza fraujin seinamma. jabai mik wrekun, jah izwis wrikand; jabai mein waurd fastaidedeina, jah izwar fastaina.
John 15 21 [CA] ak þata allata taujand izwis in namins meinis, unte ni kunnun þana sandjandan mik.
John 15 22 [CA] nih qemjau jah rodidedjau du im, frawaurht ni habaidedeina: iþ nu inilons ni haband bi frawaurht seina.
John 15 23 [CA] saei mik fijaiþ, jah attan meinana fijaiþ.
John 15 24 [CA] iþ þo waurstwa ni gatawidedjau in im þoei anþar ainshun ni gatawida, frawaurht ni habaidedeina; iþ nu jah gasehvun mik jah fijaidedun jah mik jah attan meinana.
John 15 25 [CA] ak ei usfullnodedi waurd þata gamelido in witoda ize: ei fijaidedun mik arwjo.
John 15 26 [CA] aþþan þan qimiþ parakletus þanei ik insandja izwis fram attin, ahman sunjos izei fram attin urrinniþ, sa weitwodeiþ bi mik.
John 15 27 [CA] jah þan jus weitwodeiþ, unte fram fruma miþ mis sijuþ.
John 16 1 [CA] Þata rodida izwis, ei ni afmarzjaindau.
John 16 2 [CA] us gaqumþim dreiband izwis; akei qimiþ hveila, ei sahvazuh izei usqimiþ izwis, þuggkeiþ hunsla saljan guda.
John 16 3 [CA] jah þata taujand, unte ni ufkunþedun attan nih mik.
John 16 4 [CA] akei þata rodida izwis, ei biþe qimai so hveila ize, gamuneiþ þize þatei ik qaþ izwis. iþ þata izwis fram fruma ni qaþ, unte miþ izwis was.
John 16 5 [CA] Iþ nu gagga du þamma sandjandin mik, jah ainshun us izwis ni fraihniþ mik: hvaþ gaggis?
John 16 6 [CA] akei unte þata rodida izwis, gauriþa gadaubida izwar hairto.
John 16 7 [CA] akei ik sunja izwis qiþa: batizo ist izwis ei ik galeiþau; unte jabai ik ni galeiþa, parakletus ni qimiþ at izwis; aþþan jabai gagga, sandja ina du izwis.
John 16 8 [CA] jah qimands is gasakiþ þo manaseþ bi frawaurht jah bi garaihtiþa jah bi staua;
John 16 9 [CA] bi frawaurht raihtis, [þata] þatei ni galaubjand du mis;
John 16 10 [CA] iþ bi garaihtiþa, þatei du attin meinamma gagga, jah ni þanaseiþs saihviþ mik;
John 16 11 [CA] iþ bi staua, þatei sa reiks þis fairhvaus afdomiþs warþ.
John 16 12 [CA] Nauh ganoh skal qiþan izwis, akei ni maguþ frabairan nu.
John 16 13 [CA] iþ þan qimiþ jains, ahma sunjos, briggiþ izwis in allai sunjai; nih þan rodeiþ af sis silbin ak swa filu swe hauseiþ rodeiþ, jah þata anawairþo gateihiþ izwis.
John 16 14 [CA] jains mik hauheiþ, unte us meinamma nimiþ jah gateihiþ izwis.
John 16 15 [CA] all þatei aih atta, mein ist; duhþe qaþ þatei us meinamma nimiþ jah gateihiþ izwis.
John 16 16 [CA] Leitil nauh jah ni saihviþ mik; jah aftra leitil jah gasaihviþ mik, unte ik gagga du attin.
John 16 17 [CA] þaruh qeþun us þaim siponjam <is> du sis misso: hva ist þata þatei qiþiþ unsis: leitil ei ni saihviþ mik, jah aftra leitil jah gasaihviþ mik, jah þatei ik gagga du attin?
John 16 18 [CA] qeþunuh: þata hva sijai þatei qiþiþ: leitil, ni witum hva qiþiþ.
John 16 19 [CA] iþ Iesus wissuh þatei wildedun ina fraihnan jah qaþ im: bi þata sokeiþ miþ izwis misso þatei qaþ: leitil jah ni saihviþ mik, jah aftra leitil jah gasaihviþ mik.
John 16 20 [CA] amen, amen, qiþa izwis þei greitiþ jah gaunoþ jus, iþ manaseþs faginoþ; jus saurgandans wairþiþ, akei so saurga izwara du fahedai wairþiþ.
John 16 21 [CA] qino, þan bairiþ, saurga habaid, unte qam hveila izos; iþ biþe gabauran ist barn, ni þanaseiþs ni gaman þizos aglons faura fahedai, unte gabaurans warþ manna in fairhvau.
John 16 22 [CA] jah þan jus auk nu saurga habaiþ, iþ aftra saihva izwis jah faginoþ izwar hairto, jah þo fahed izwara ni ainshun nimiþ af izwis.
John 16 23 [CA] jah in jainamma daga mik ni fraihniþ waihtais. amen amen, qiþa izwis þatei þishvah þei bidjiþ attan in namin meinamma, gibiþ izwis.
John 16 24 [CA] und hita ni beduþ ni waihtais in namin meinamma; bidjaiþ jah nimiþ, ei faheþs izwara sijai usfullida.
John 16 25 [CA] þata in gajukom rodida izwis; akei qimiþ hveila, þanuh izwis ni þanaseiþs in gajukom rodja, ak andaugiba bi attan gateiha izwis.
John 16 26 [CA] in jainamma daga in namin meinamma bidjiþ, jah ni qiþa izwis þei ik bidjau attan bi izwis;
John 16 27 [CA] ak silba atta frijoþ izwis, unte jus mik frijodeduþ jah galaubideduþ þatei ik fram guda urrann.
John 16 28 [CA] uzuhiddja fram attin jah atiddja in þana fairhvu; aftra bileiþa þamma fairhvau jah gagga du attin.
John 16 29 [CA] þaruh qeþun þai siponjos is: sai, nu andaugiba rodeis jah gajukono ni ainohun qiþis.
John 16 30 [CA] nu witum ei þu kant alla, jah ni þarft ei þuk hvas fraihnai; bi þamma galaubjam þatei þu fram guda urrant.
John 16 31 [CA] andhof im Iesus: nu galaubeiþ?
John 16 32 [CA] sai, qimiþ hveila jah nu qam, ei distahjada hvarjizuh du seinaim, jah mik ainana bileiþiþ; jah ni im ains, unte atta miþ mis ist.
John 16 33 [CA] þata rodida izwis, þei in mis gawairþi aigeiþ. in þamma fairhvau aglons habaid; akei þrafsteiþ izwis, ik gajiukaida þana fairhvu.
John 17 1 [CA] Þata rodida Iesus uzuhhof augona seina du himina jah qaþ: atta, qam hveila, hauhei þeinana sunu, ei sunus þeins hauhjai þuk;
John 17 2 [CA] swaswe atgaft imma waldufni allaize leike, ei all þatei atgaft imma, gibai im libain aiweinon.
John 17 3 [CA] soh þan ist so aiweino libains, ei kunneina þuk ainana sunjana guþ jah þanei insandides, Iesu Xristu.
John 17 4 [CA] ik þuk hauhida ana airþai; waurstw ustauh þatei atgaft mis du waurkjan.
John 17 5 [CA] jah nu hauhei mik, þu atta, at þus silbin þamma wulþau, þanei habaida at þus, faurþizei sa fairhvus wesi.
John 17 6 [CA] gabairhtida þeinata namo mannam þanzei atgaft mis us þamma fairhvau. þeinai wesun jah mis atgaft ins, jah þata waurd þeinata gafastaidedun.
John 17 7 [CA] nu ufkunþa ei alla þoei atgaft mis, at þus sind;
John 17 8 [CA] unte þo waurda þoei atgaft mis, atgaf im, jah eis nemun bi sunjai þatei fram þus urrann, jah galaubidedun þatei þu mik insandides.
John 17 9 [CA] ik bi ins bidja; ni bi þo manaseþ bidja, ak bi þans þanzei atgaft mis, unte þeinai sind.
John 17 10 [CA] jah meina alla þeina sind jah þeina meina, jah hauhiþs im in þaim.
John 17 11 [CA] ni þanaseiþs im in þamma fairhvau; iþ þai in þamma fairhvau sind, jah ik du þus gagga. atta weiha, fastai ins in namin þeinamma, þanzei atgaft mis, ei sijaina ain swaswe wit.
John 17 12 [CA] þan was miþ im in þamma fairhvau, ik fastaida ins in namin þeinamma. þanzei atgaft mis gafastaida, jah ainshun us im ni fraqistnoda, niba sa sunus fralustais, ei þata gamelido usfulliþ waurþi.
John 17 13 [CA] iþ nu du þus gagga, jah þata rodja in manasedai, ei habaina fahed meina usfullida in sis.
John 17 14 [CA] ik atgaf im waurd þeinata; jah so manaseþs fijaida ins, unte ni sind us þamma fairhvau, swaswe ik us þamma fairhvau ni im.
John 17 15 [CA] ni bidja ei usnimais ins us þamma fairhvau, ak ei bairgais im faura þamma unseljin.
John 17 16 [CA] us þamma fairhvau ni sind, swaswe ik us þamma fairhvau ni im.
John 17 17 [CA] weihai ins in sunjai; waurd þeinata sunja ist.
John 17 18 [CA] swaswe mik insandides in manaseþ, swah ik insandida ins in þo manased.
John 17 19 [CA] jah fram im ik weiha mik silban, ei sijaina jah eis weihai in sunjai.
John 17 20 [CA] aþþan ni bi þans bidja ainans, ak <jah> bi þans galaubjandans þairh waurda ize du mis,
John 17 21 [CA] ei allai ain sijaina, swaswe þu, atta, in mis jah ik in þus, ei jah þai in uggkis ain sijaina, ei so manaseþs galaubjai þatei þu mik insandides.
John 17 22 [CA] jah ik wulþu þanei gaft mis, gaf im, ei sijaina ain, swaswe wit ain siju.
John 17 23 [CA] ik in im jah þu in mis, ei sijaina ustauhanai du ainamma, jah kunnei so manaseþs þatei þu mik insandides jah frijodes ins, swaswe mik frijodes.
John 17 24 [CA] atta, þatei atgaft mis, wiljau ei þarei im ik, jah þai sijaina miþ mis, ei saihvaina wulþu meinana þanei gaft mis, unte frijodes mik faur gaskaft fairhvaus.
John 17 25 [CA] atta garaihta, jah so manaseþs þuk ni ufkunþa; iþ ik þuk kunþa. jah þai ufkunþedun þatei þu mik insandides.
John 17 26 [CA] jah gakannida im namo þeinata jah kannja, ei friaþwa þoei frijodes mik, in im sijai jah ik in im.
John 18 1 [CA] Þata qiþands Iesus usiddja miþ siponjam seinaim ufar rinnon þo Kaidron, þarei was aurtigards, in þanei galaiþ Iesus jah siponjos is.
John 18 2 [CA] wissuh þan jah Iudas sa galewjands ina þana stad, þatei ufta gaïddja Iesus jainar miþ siponjam seinaim.
John 18 3 [CA] iþ Iudas nam hansa jah þize gudjane jah Fareisaie andbahtans, iddjuh jaindwairþs miþ skeimam jah haizam jah wepnam.
John 18 4 [CA] iþ Iesus witands alla þoei qemun ana ina, usgaggands ut qaþ im: hvana sokeiþ?
John 18 5 [CA] andhafjandans imma qeþun: Iesu, þana Nazoraiu. þaruh qaþ im Iesus: ik im. stoþuh þan jah Iudas sa lewjands ina miþ im.
John 18 6 [CA] þaruh swe qaþ im þatei ik im, galiþun ibukai jah gadrusun dalaþ.
John 18 7 [CA] þaþroh þan ins aftra frah: hvana sokeiþ? iþ eis qeþun: Iesu, þana Nazoraiu.
John 18 8 [CA] andhof Iesus: qaþ izwis þatei ik im; jabai nu mik sokeiþ, letiþ þans gaggan.
John 18 9 [CA] ei usfullnodedi þata waurd þatei qaþ, ei þanzei atgaft mis, ni fraqistida ize ainummehun.
John 18 10 [CA] iþ Seimon Paitrus habands hairu, uslauk ina jah sloh þis auhumistins gudjins skalk jah afmaimait imma auso taihswo; sah þan haitans was namin Malkus.
John 18 11 [CA] þaruh qaþ Iesus du Paitrau: lagei þana hairu in fodr. stikl þanei gaf mis atta, niu drigkau þana?
John 18 12 [CA] þaruh hansa jah sa þusundifaþs jah andbahtos Iudaie undgripun Iesu jah gabundun ina,
John 18 13 [CA] jah gatauhun ina du Annin frumist; sa was auk swaihra Kajafin, saei was auhumists weiha þis ataþnjis.
John 18 14 [CA] wasuh þan Kajafa, saei garaginoda Iudaium þatei batizo ist ainana mannan fraqistjan faur managein.
John 18 15 [CA] þaruh laistida Iesu Seimon Paitrus jah anþar siponeis. sah þan siponeis was kunþs þamma gudjin jah miþinngalaiþ miþ Iesua in rohsn þis gudjins.
John 18 16 [CA] iþ Paitrus stoþ at daurom uta. þaruh usiddja ut sa siponeis anþar, saei was kunþs þamma gudjin, jah qaþ daurawardai jah attauh inn Paitru.
John 18 17 [CA] þaruh qaþ jaina þiwi, so daurawardo, du Paitrau: ibai jah þu þize siponje is þis mans? iþ is qaþ: ni im.
John 18 18 [CA] þaruh stoþun skalkos jah andbahtos haurja waurkjandans, unte kald was, jah warmidedun sik; jah þan was miþ im Paitrus standands jah warmjands sik.
John 18 19 [CA] iþ sa auhumista gudja frah Iesu bi siponjans is jah bi laisein is.
John 18 20 [CA] andhof imma Iesus: ik andaugjo rodida manasedai; ik sinteino laisida in gaqumþai jah in gudhusa, þarei sinteino Iudaieis gaqimand, jah þiubjo ni rodida waiht.
John 18 21 [CA] hvis mik fraihnis? fraihn þans hausjandans hva rodidedjau du im; sai, þai witun þatei qaþ ik.
John 18 22 [CA] iþ þata qiþandin imma, sums andbahte <at>standands gaf slah lofin Iesua qaþuh: swau andhafjis þamma reikistin gudjin?
John 18 23 [CA] andhof <imma> Iesus: jabai ubilaba rodida, weitwodei bi þata ubil, aiþþau jabai waila, duhve mik slahis?
John 18 24 [CA] þanuh insandida ina Annas gabundanana du Kajafin, þamma maistin gudjin.
John 18 25 [CA] iþ Seimon Paitrus was standands jah warmjands sik. þaruh qeþun du imma: niu jah þu þize siponje þis is? iþ is afaiaik jah qaþ: ne, ni im.
John 18 26 [CA] qaþ sums þize skalke þis maistins gudjins, sah niþjis was þammei afmaimait Paitrus auso: niu þuk sahv ik in aurtigarda miþ imma?
John 18 27 [CA] þaruh aftra afaiaik Paitrus, jah suns hana hrukida.
John 18 28 [CA] iþ eis tauhun Iesu fram Kajafin in praitoriaun. þanuh was maurgins. iþ eis ni iddjedun in praitoria<un>, ei ni bisaulnodedeina, ak matidedeina pasxa.
John 18 29 [CA] þaruh atiddja ut Peilatus du im jah qaþ: hvo wrohe bairiþ ana þana mannan?
John 18 30 [CA] andhofun jah qeþun du imma: nih wesi sa ubiltojis, ni þau weis atgebeima þus ina.
John 18 31 [CA] þaruh qaþ im Peilatus: nimiþ ina jus jah bi witoda izwaramma stojiþ ina. iþ eis qeþunuh du imma Iudaieis: unsis ni skuld ist usqiman manne ainummehun.
John 18 32 [CA] ei waurd fraujins usfullnodedi, þatei qaþ, bandwjands hvileikamma dauþau skulda gaswiltan.
John 18 33 [CA] <þaruh> galaiþ in praitauria aftra Peilatus jah wopida Iesu qaþuh imma: þu is þiudans Iudaie?
John 18 34 [CA] andhof Iesus: abu þus silbin þu þata qiþis þau anþarai þus qeþun bi mik?
John 18 35 [CA] andhof Peilatus: waitei ik Iudaius im? so þiuda þeina jah gudjans anafulhun þuk mis; hva gatawides?
John 18 36 [CA] andhof Iesus: þiudangardi meina nist us þamma fairhvau; iþ us þamma fairhvau wesi meina þiudangardi, aiþþau andbahtos meinai usdaudidedeina, ei ni galewiþs wesjau Iudaium. iþ nu þiudangardi meina nist þaþro.
John 18 37 [CA] þaruh qaþ imma Peilatus: an nuh þiudans is þu? andhafjands Iesus <qaþ>: þu qiþis ei þiudans im ik. ik du þamma gabaurans im jah du þamma qam in þamma fairhvau ei weitwodjau sunjai. hvazuh saei ist sunjos, hauseiþ stibnos meinaizos.
John 18 38 [CA] þanuh qaþ imma Peilatus: hva ist so sunja! jah þata qiþands <aftra> galaiþ ut du Iudaium jah qaþ im: ik ainohun fairino ni bigita in þamma.
John 18 39 [CA] iþ ist biuhti izwis ei ainana izwis fraletau in pasxa; wileidu nu ei fraletau izwis þana þiudan Iudaie?
John 18 40 [CA] iþ eis hropidedun aftra allai qiþandans: ne þana, ak Barabban; sah þan was sa Barabba waidedja.
John 19 1 [CA] Þanuh þan nam Peilatus Iesu jah usblaggw.
John 19 2 [CA] jah þai gadrauhteis uswundun wipja us þaurnum jah galagidedun imma ana haubid jah wastjai paurpurodai gawasidedun ina,
John 19 3 [CA] jah qeþun: hails þiudans Iudaie! jah gebun imma slahins lofin.
John 19 4 [CA] atiddja aftra ut Peilatus jah qaþ im: sai, attiuha izwis ina ut, ei witeiþ þatei in imma ni ainohun fairino bigat.
John 19 5 [CA] þaruh usiddja ut Iesus bairands þana þaurneinan waip jah þo paurpurodon wastja. jah qaþ im: <sai> sa ist sa manna.
John 19 6 [CA] þaruh biþe sehvun ina þai maistans gudjans jah andbahtos, hropidedun qiþandans: ushramei, ushramei ina! qaþ im Peilatus: nimiþ ina jus jah hramjiþ. iþ ik fairina in imma ni bigita.
John 19 7 [CA] andhofun imma Iudaieis: weis witoþ aihum, jah bi þamma witoda unsaramma skal gaswiltan, unte sik silban gudis sunu gatawida.
John 19 8 [CA] biþe gahausida Peilatus þata waurd, mais ohta sis.
John 19 9 [CA] jah galaiþ in praitauria<un> aftra jah qaþ du Iesua: hvaþro is þu? iþ Iesus andawaurdi ni gaf imma.
John 19 10 [CA] þaruh qaþ imma Peilatus: du mis ni rodeis? niu waist þatei waldufni aih ushramjan þuk jah waldufni aih fraletan þuk?
John 19 11 [CA] andhof Iesus: ni aihtedeis waldufnje ainhun ana mik, nih wesi þus atgiban iupaþro; duhþe sa galewjands mik þus maizein frawaurht habaid.
John 19 12 [CA] Framuh þamma sokida Peilatus fraletan ina. iþ Iudaieis hropidedun qiþandans: jabai þana fraletis, ni is frijonds kaisara; sahvazuh izei þiudan sik silban taujiþ, andstandiþ kaisara.
John 19 13 [CA] þanuh Peilatus hausjands þize . . . .
John 19 14 
John 19 15 
John 19 16 
John 19 17 
John 19 18 
John 19 19 
John 19 20 
John 19 21 
John 19 22 
John 19 23 
John 19 24 
John 19 25 
John 19 26 
John 19 27 
John 19 28 
John 19 29 
John 19 30 
John 19 31 
John 19 32 
John 19 33 
John 19 34 
John 19 35 
John 19 36 
John 19 37 
John 19 38 
John 19 39 
John 19 40 
John 19 41 
John 19 42 
John 20 1 
John 20 2 
John 20 3 
John 20 4 
John 20 5 
John 20 6 
John 20 7 
John 20 8 
John 20 9 
John 20 10 
John 20 11 
John 20 12 
John 20 13 
John 20 14 
John 20 15 
John 20 16 
John 20 17 
John 20 18 
John 20 19 
John 20 20 
John 20 21 
John 20 22 
John 20 23 
John 20 24 
John 20 25 
John 20 26 
John 20 27 
John 20 28 
John 20 29 
John 20 30 
John 20 31 
John 21 1 
John 21 2 
John 21 3 
John 21 4 
John 21 5 
John 21 6 
John 21 7 
John 21 8 
John 21 9 
John 21 10 
John 21 11 
John 21 12 
John 21 13 
John 21 14 
John 21 15 
John 21 16 
John 21 17 
John 21 18 
John 21 19 
John 21 20 
John 21 21 
John 21 22 
John 21 23 
John 21 24 
John 21 25 
Acts 1 1 
Acts 1 2 
Acts 1 3 
Acts 1 4 
Acts 1 5 
Acts 1 6 
Acts 1 7 
Acts 1 8 
Acts 1 9 
Acts 1 10 
Acts 1 11 
Acts 1 12 
Acts 1 13 
Acts 1 14 
Acts 1 15 
Acts 1 16 
Acts 1 17 
Acts 1 18 
Acts 1 19 
Acts 1 20 
Acts 1 21 
Acts 1 22 
Acts 1 23 
Acts 1 24 
Acts 1 25 
Acts 1 26 
Acts 2 1 
Acts 2 2 
Acts 2 3 
Acts 2 4 
Acts 2 5 
Acts 2 6 
Acts 2 7 
Acts 2 8 
Acts 2 9 
Acts 2 10 
Acts 2 11 
Acts 2 12 
Acts 2 13 
Acts 2 14 
Acts 2 15 
Acts 2 16 
Acts 2 17 
Acts 2 18 
Acts 2 19 
Acts 2 20 
Acts 2 21 
Acts 2 22 
Acts 2 23 
Acts 2 24 
Acts 2 25 
Acts 2 26 
Acts 2 27 
Acts 2 28 
Acts 2 29 
Acts 2 30 
Acts 2 31 
Acts 2 32 
Acts 2 33 
Acts 2 34 
Acts 2 35 
Acts 2 36 
Acts 2 37 
Acts 2 38 
Acts 2 39 
Acts 2 40 
Acts 2 41 
Acts 2 42 
Acts 2 43 
Acts 2 44 
Acts 2 45 
Acts 2 46 
Acts 2 47 
Acts 3 1 
Acts 3 2 
Acts 3 3 
Acts 3 4 
Acts 3 5 
Acts 3 6 
Acts 3 7 
Acts 3 8 
Acts 3 9 
Acts 3 10 
Acts 3 11 
Acts 3 12 
Acts 3 13 
Acts 3 14 
Acts 3 15 
Acts 3 16 
Acts 3 17 
Acts 3 18 
Acts 3 19 
Acts 3 20 
Acts 3 21 
Acts 3 22 
Acts 3 23 
Acts 3 24 
Acts 3 25 
Acts 3 26 
Acts 4 1 
Acts 4 2 
Acts 4 3 
Acts 4 4 
Acts 4 5 
Acts 4 6 
Acts 4 7 
Acts 4 8 
Acts 4 9 
Acts 4 10 
Acts 4 11 
Acts 4 12 
Acts 4 13 
Acts 4 14 
Acts 4 15 
Acts 4 16 
Acts 4 17 
Acts 4 18 
Acts 4 19 
Acts 4 20 
Acts 4 21 
Acts 4 22 
Acts 4 23 
Acts 4 24 
Acts 4 25 
Acts 4 26 
Acts 4 27 
Acts 4 28 
Acts 4 29 
Acts 4 30 
Acts 4 31 
Acts 4 32 
Acts 4 33 
Acts 4 34 
Acts 4 35 
Acts 4 36 
Acts 4 37 
Acts 5 1 
Acts 5 2 
Acts 5 3 
Acts 5 4 
Acts 5 5 
Acts 5 6 
Acts 5 7 
Acts 5 8 
Acts 5 9 
Acts 5 10 
Acts 5 11 
Acts 5 12 
Acts 5 13 
Acts 5 14 
Acts 5 15 
Acts 5 16 
Acts 5 17 
Acts 5 18 
Acts 5 19 
Acts 5 20 
Acts 5 21 
Acts 5 22 
Acts 5 23 
Acts 5 24 
Acts 5 25 
Acts 5 26 
Acts 5 27 
Acts 5 28 
Acts 5 29 
Acts 5 30 
Acts 5 31 
Acts 5 32 
Acts 5 33 
Acts 5 34 
Acts 5 35 
Acts 5 36 
Acts 5 37 
Acts 5 38 
Acts 5 39 
Acts 5 40 
Acts 5 41 
Acts 5 42 
Acts 6 1 
Acts 6 2 
Acts 6 3 
Acts 6 4 
Acts 6 5 
Acts 6 6 
Acts 6 7 
Acts 6 8 
Acts 6 9 
Acts 6 10 
Acts 6 11 
Acts 6 12 
Acts 6 13 
Acts 6 14 
Acts 6 15 
Acts 7 1 
Acts 7 2 
Acts 7 3 
Acts 7 4 
Acts 7 5 
Acts 7 6 
Acts 7 7 
Acts 7 8 
Acts 7 9 
Acts 7 10 
Acts 7 11 
Acts 7 12 
Acts 7 13 
Acts 7 14 
Acts 7 15 
Acts 7 16 
Acts 7 17 
Acts 7 18 
Acts 7 19 
Acts 7 20 
Acts 7 21 
Acts 7 22 
Acts 7 23 
Acts 7 24 
Acts 7 25 
Acts 7 26 
Acts 7 27 
Acts 7 28 
Acts 7 29 
Acts 7 30 
Acts 7 31 
Acts 7 32 
Acts 7 33 
Acts 7 34 
Acts 7 35 
Acts 7 36 
Acts 7 37 
Acts 7 38 
Acts 7 39 
Acts 7 40 
Acts 7 41 
Acts 7 42 
Acts 7 43 
Acts 7 44 
Acts 7 45 
Acts 7 46 
Acts 7 47 
Acts 7 48 
Acts 7 49 
Acts 7 50 
Acts 7 51 
Acts 7 52 
Acts 7 53 
Acts 7 54 
Acts 7 55 
Acts 7 56 
Acts 7 57 
Acts 7 58 
Acts 7 59 
Acts 7 60 
Acts 8 1 
Acts 8 2 
Acts 8 3 
Acts 8 4 
Acts 8 5 
Acts 8 6 
Acts 8 7 
Acts 8 8 
Acts 8 9 
Acts 8 10 
Acts 8 11 
Acts 8 12 
Acts 8 13 
Acts 8 14 
Acts 8 15 
Acts 8 16 
Acts 8 17 
Acts 8 18 
Acts 8 19 
Acts 8 20 
Acts 8 21 
Acts 8 22 
Acts 8 23 
Acts 8 24 
Acts 8 25 
Acts 8 26 
Acts 8 27 
Acts 8 28 
Acts 8 29 
Acts 8 30 
Acts 8 31 
Acts 8 32 
Acts 8 33 
Acts 8 34 
Acts 8 35 
Acts 8 36 
Acts 8 37 
Acts 8 38 
Acts 8 39 
Acts 8 40 
Acts 9 1 
Acts 9 2 
Acts 9 3 
Acts 9 4 
Acts 9 5 
Acts 9 6 
Acts 9 7 
Acts 9 8 
Acts 9 9 
Acts 9 10 
Acts 9 11 
Acts 9 12 
Acts 9 13 
Acts 9 14 
Acts 9 15 
Acts 9 16 
Acts 9 17 
Acts 9 18 
Acts 9 19 
Acts 9 20 
Acts 9 21 
Acts 9 22 
Acts 9 23 
Acts 9 24 
Acts 9 25 
Acts 9 26 
Acts 9 27 
Acts 9 28 
Acts 9 29 
Acts 9 30 
Acts 9 31 
Acts 9 32 
Acts 9 33 
Acts 9 34 
Acts 9 35 
Acts 9 36 
Acts 9 37 
Acts 9 38 
Acts 9 39 
Acts 9 40 
Acts 9 41 
Acts 9 42 
Acts 9 43 
Acts 10 1 
Acts 10 2 
Acts 10 3 
Acts 10 4 
Acts 10 5 
Acts 10 6 
Acts 10 7 
Acts 10 8 
Acts 10 9 
Acts 10 10 
Acts 10 11 
Acts 10 12 
Acts 10 13 
Acts 10 14 
Acts 10 15 
Acts 10 16 
Acts 10 17 
Acts 10 18 
Acts 10 19 
Acts 10 20 
Acts 10 21 
Acts 10 22 
Acts 10 23 
Acts 10 24 
Acts 10 25 
Acts 10 26 
Acts 10 27 
Acts 10 28 
Acts 10 29 
Acts 10 30 
Acts 10 31 
Acts 10 32 
Acts 10 33 
Acts 10 34 
Acts 10 35 
Acts 10 36 
Acts 10 37 
Acts 10 38 
Acts 10 39 
Acts 10 40 
Acts 10 41 
Acts 10 42 
Acts 10 43 
Acts 10 44 
Acts 10 45 
Acts 10 46 
Acts 10 47 
Acts 10 48 
Acts 11 1 
Acts 11 2 
Acts 11 3 
Acts 11 4 
Acts 11 5 
Acts 11 6 
Acts 11 7 
Acts 11 8 
Acts 11 9 
Acts 11 10 
Acts 11 11 
Acts 11 12 
Acts 11 13 
Acts 11 14 
Acts 11 15 
Acts 11 16 
Acts 11 17 
Acts 11 18 
Acts 11 19 
Acts 11 20 
Acts 11 21 
Acts 11 22 
Acts 11 23 
Acts 11 24 
Acts 11 25 
Acts 11 26 
Acts 11 27 
Acts 11 28 
Acts 11 29 
Acts 11 30 
Acts 12 1 
Acts 12 2 
Acts 12 3 
Acts 12 4 
Acts 12 5 
Acts 12 6 
Acts 12 7 
Acts 12 8 
Acts 12 9 
Acts 12 10 
Acts 12 11 
Acts 12 12 
Acts 12 13 
Acts 12 14 
Acts 12 15 
Acts 12 16 
Acts 12 17 
Acts 12 18 
Acts 12 19 
Acts 12 20 
Acts 12 21 
Acts 12 22 
Acts 12 23 
Acts 12 24 
Acts 12 25 
Acts 13 1 
Acts 13 2 
Acts 13 3 
Acts 13 4 
Acts 13 5 
Acts 13 6 
Acts 13 7 
Acts 13 8 
Acts 13 9 
Acts 13 10 
Acts 13 11 
Acts 13 12 
Acts 13 13 
Acts 13 14 
Acts 13 15 
Acts 13 16 
Acts 13 17 
Acts 13 18 
Acts 13 19 
Acts 13 20 
Acts 13 21 
Acts 13 22 
Acts 13 23 
Acts 13 24 
Acts 13 25 
Acts 13 26 
Acts 13 27 
Acts 13 28 
Acts 13 29 
Acts 13 30 
Acts 13 31 
Acts 13 32 
Acts 13 33 
Acts 13 34 
Acts 13 35 
Acts 13 36 
Acts 13 37 
Acts 13 38 
Acts 13 39 
Acts 13 40 
Acts 13 41 
Acts 13 42 
Acts 13 43 
Acts 13 44 
Acts 13 45 
Acts 13 46 
Acts 13 47 
Acts 13 48 
Acts 13 49 
Acts 13 50 
Acts 13 51 
Acts 13 52 
Acts 14 1 
Acts 14 2 
Acts 14 3 
Acts 14 4 
Acts 14 5 
Acts 14 6 
Acts 14 7 
Acts 14 8 
Acts 14 9 
Acts 14 10 
Acts 14 11 
Acts 14 12 
Acts 14 13 
Acts 14 14 
Acts 14 15 
Acts 14 16 
Acts 14 17 
Acts 14 18 
Acts 14 19 
Acts 14 20 
Acts 14 21 
Acts 14 22 
Acts 14 23 
Acts 14 24 
Acts 14 25 
Acts 14 26 
Acts 14 27 
Acts 14 28 
Acts 15 1 
Acts 15 2 
Acts 15 3 
Acts 15 4 
Acts 15 5 
Acts 15 6 
Acts 15 7 
Acts 15 8 
Acts 15 9 
Acts 15 10 
Acts 15 11 
Acts 15 12 
Acts 15 13 
Acts 15 14 
Acts 15 15 
Acts 15 16 
Acts 15 17 
Acts 15 18 
Acts 15 19 
Acts 15 20 
Acts 15 21 
Acts 15 22 
Acts 15 23 
Acts 15 24 
Acts 15 25 
Acts 15 26 
Acts 15 27 
Acts 15 28 
Acts 15 29 
Acts 15 30 
Acts 15 31 
Acts 15 32 
Acts 15 33 
Acts 15 34 
Acts 15 35 
Acts 15 36 
Acts 15 37 
Acts 15 38 
Acts 15 39 
Acts 15 40 
Acts 15 41 
Acts 16 1 
Acts 16 2 
Acts 16 3 
Acts 16 4 
Acts 16 5 
Acts 16 6 
Acts 16 7 
Acts 16 8 
Acts 16 9 
Acts 16 10 
Acts 16 11 
Acts 16 12 
Acts 16 13 
Acts 16 14 
Acts 16 15 
Acts 16 16 
Acts 16 17 
Acts 16 18 
Acts 16 19 
Acts 16 20 
Acts 16 21 
Acts 16 22 
Acts 16 23 
Acts 16 24 
Acts 16 25 
Acts 16 26 
Acts 16 27 
Acts 16 28 
Acts 16 29 
Acts 16 30 
Acts 16 31 
Acts 16 32 
Acts 16 33 
Acts 16 34 
Acts 16 35 
Acts 16 36 
Acts 16 37 
Acts 16 38 
Acts 16 39 
Acts 16 40 
Acts 17 1 
Acts 17 2 
Acts 17 3 
Acts 17 4 
Acts 17 5 
Acts 17 6 
Acts 17 7 
Acts 17 8 
Acts 17 9 
Acts 17 10 
Acts 17 11 
Acts 17 12 
Acts 17 13 
Acts 17 14 
Acts 17 15 
Acts 17 16 
Acts 17 17 
Acts 17 18 
Acts 17 19 
Acts 17 20 
Acts 17 21 
Acts 17 22 
Acts 17 23 
Acts 17 24 
Acts 17 25 
Acts 17 26 
Acts 17 27 
Acts 17 28 
Acts 17 29 
Acts 17 30 
Acts 17 31 
Acts 17 32 
Acts 17 33 
Acts 17 34 
Acts 18 1 
Acts 18 2 
Acts 18 3 
Acts 18 4 
Acts 18 5 
Acts 18 6 
Acts 18 7 
Acts 18 8 
Acts 18 9 
Acts 18 10 
Acts 18 11 
Acts 18 12 
Acts 18 13 
Acts 18 14 
Acts 18 15 
Acts 18 16 
Acts 18 17 
Acts 18 18 
Acts 18 19 
Acts 18 20 
Acts 18 21 
Acts 18 22 
Acts 18 23 
Acts 18 24 
Acts 18 25 
Acts 18 26 
Acts 18 27 
Acts 18 28 
Acts 19 1 
Acts 19 2 
Acts 19 3 
Acts 19 4 
Acts 19 5 
Acts 19 6 
Acts 19 7 
Acts 19 8 
Acts 19 9 
Acts 19 10 
Acts 19 11 
Acts 19 12 
Acts 19 13 
Acts 19 14 
Acts 19 15 
Acts 19 16 
Acts 19 17 
Acts 19 18 
Acts 19 19 
Acts 19 20 
Acts 19 21 
Acts 19 22 
Acts 19 23 
Acts 19 24 
Acts 19 25 
Acts 19 26 
Acts 19 27 
Acts 19 28 
Acts 19 29 
Acts 19 30 
Acts 19 31 
Acts 19 32 
Acts 19 33 
Acts 19 34 
Acts 19 35 
Acts 19 36 
Acts 19 37 
Acts 19 38 
Acts 19 39 
Acts 19 40 
Acts 19 41 
Acts 20 1 
Acts 20 2 
Acts 20 3 
Acts 20 4 
Acts 20 5 
Acts 20 6 
Acts 20 7 
Acts 20 8 
Acts 20 9 
Acts 20 10 
Acts 20 11 
Acts 20 12 
Acts 20 13 
Acts 20 14 
Acts 20 15 
Acts 20 16 
Acts 20 17 
Acts 20 18 
Acts 20 19 
Acts 20 20 
Acts 20 21 
Acts 20 22 
Acts 20 23 
Acts 20 24 
Acts 20 25 
Acts 20 26 
Acts 20 27 
Acts 20 28 
Acts 20 29 
Acts 20 30 
Acts 20 31 
Acts 20 32 
Acts 20 33 
Acts 20 34 
Acts 20 35 
Acts 20 36 
Acts 20 37 
Acts 20 38 
Acts 21 1 
Acts 21 2 
Acts 21 3 
Acts 21 4 
Acts 21 5 
Acts 21 6 
Acts 21 7 
Acts 21 8 
Acts 21 9 
Acts 21 10 
Acts 21 11 
Acts 21 12 
Acts 21 13 
Acts 21 14 
Acts 21 15 
Acts 21 16 
Acts 21 17 
Acts 21 18 
Acts 21 19 
Acts 21 20 
Acts 21 21 
Acts 21 22 
Acts 21 23 
Acts 21 24 
Acts 21 25 
Acts 21 26 
Acts 21 27 
Acts 21 28 
Acts 21 29 
Acts 21 30 
Acts 21 31 
Acts 21 32 
Acts 21 33 
Acts 21 34 
Acts 21 35 
Acts 21 36 
Acts 21 37 
Acts 21 38 
Acts 21 39 
Acts 21 40 
Acts 22 1 
Acts 22 2 
Acts 22 3 
Acts 22 4 
Acts 22 5 
Acts 22 6 
Acts 22 7 
Acts 22 8 
Acts 22 9 
Acts 22 10 
Acts 22 11 
Acts 22 12 
Acts 22 13 
Acts 22 14 
Acts 22 15 
Acts 22 16 
Acts 22 17 
Acts 22 18 
Acts 22 19 
Acts 22 20 
Acts 22 21 
Acts 22 22 
Acts 22 23 
Acts 22 24 
Acts 22 25 
Acts 22 26 
Acts 22 27 
Acts 22 28 
Acts 22 29 
Acts 22 30 
Acts 23 1 
Acts 23 2 
Acts 23 3 
Acts 23 4 
Acts 23 5 
Acts 23 6 
Acts 23 7 
Acts 23 8 
Acts 23 9 
Acts 23 10 
Acts 23 11 
Acts 23 12 
Acts 23 13 
Acts 23 14 
Acts 23 15 
Acts 23 16 
Acts 23 17 
Acts 23 18 
Acts 23 19 
Acts 23 20 
Acts 23 21 
Acts 23 22 
Acts 23 23 
Acts 23 24 
Acts 23 25 
Acts 23 26 
Acts 23 27 
Acts 23 28 
Acts 23 29 
Acts 23 30 
Acts 23 31 
Acts 23 32 
Acts 23 33 
Acts 23 34 
Acts 23 35 
Acts 24 1 
Acts 24 2 
Acts 24 3 
Acts 24 4 
Acts 24 5 
Acts 24 6 
Acts 24 7 
Acts 24 8 
Acts 24 9 
Acts 24 10 
Acts 24 11 
Acts 24 12 
Acts 24 13 
Acts 24 14 
Acts 24 15 
Acts 24 16 
Acts 24 17 
Acts 24 18 
Acts 24 19 
Acts 24 20 
Acts 24 21 
Acts 24 22 
Acts 24 23 
Acts 24 24 
Acts 24 25 
Acts 24 26 
Acts 24 27 
Acts 25 1 
Acts 25 2 
Acts 25 3 
Acts 25 4 
Acts 25 5 
Acts 25 6 
Acts 25 7 
Acts 25 8 
Acts 25 9 
Acts 25 10 
Acts 25 11 
Acts 25 12 
Acts 25 13 
Acts 25 14 
Acts 25 15 
Acts 25 16 
Acts 25 17 
Acts 25 18 
Acts 25 19 
Acts 25 20 
Acts 25 21 
Acts 25 22 
Acts 25 23 
Acts 25 24 
Acts 25 25 
Acts 25 26 
Acts 25 27 
Acts 26 1 
Acts 26 2 
Acts 26 3 
Acts 26 4 
Acts 26 5 
Acts 26 6 
Acts 26 7 
Acts 26 8 
Acts 26 9 
Acts 26 10 
Acts 26 11 
Acts 26 12 
Acts 26 13 
Acts 26 14 
Acts 26 15 
Acts 26 16 
Acts 26 17 
Acts 26 18 
Acts 26 19 
Acts 26 20 
Acts 26 21 
Acts 26 22 
Acts 26 23 
Acts 26 24 
Acts 26 25 
Acts 26 26 
Acts 26 27 
Acts 26 28 
Acts 26 29 
Acts 26 30 
Acts 26 31 
Acts 26 32 
Acts 27 1 
Acts 27 2 
Acts 27 3 
Acts 27 4 
Acts 27 5 
Acts 27 6 
Acts 27 7 
Acts 27 8 
Acts 27 9 
Acts 27 10 
Acts 27 11 
Acts 27 12 
Acts 27 13 
Acts 27 14 
Acts 27 15 
Acts 27 16 
Acts 27 17 
Acts 27 18 
Acts 27 19 
Acts 27 20 
Acts 27 21 
Acts 27 22 
Acts 27 23 
Acts 27 24 
Acts 27 25 
Acts 27 26 
Acts 27 27 
Acts 27 28 
Acts 27 29 
Acts 27 30 
Acts 27 31 
Acts 27 32 
Acts 27 33 
Acts 27 34 
Acts 27 35 
Acts 27 36 
Acts 27 37 
Acts 27 38 
Acts 27 39 
Acts 27 40 
Acts 27 41 
Acts 27 42 
Acts 27 43 
Acts 27 44 
Acts 28 1 
Acts 28 2 
Acts 28 3 
Acts 28 4 
Acts 28 5 
Acts 28 6 
Acts 28 7 
Acts 28 8 
Acts 28 9 
Acts 28 10 
Acts 28 11 
Acts 28 12 
Acts 28 13 
Acts 28 14 
Acts 28 15 
Acts 28 16 
Acts 28 17 
Acts 28 18 
Acts 28 19 
Acts 28 20 
Acts 28 21 
Acts 28 22 
Acts 28 23 
Acts 28 24 
Acts 28 25 
Acts 28 26 
Acts 28 27 
Acts 28 28 
Acts 28 29 
Acts 28 30 
Acts 28 31 
Romans 1 1 
Romans 1 2 
Romans 1 3 
Romans 1 4 
Romans 1 5 
Romans 1 6 
Romans 1 7 
Romans 1 8 
Romans 1 9 
Romans 1 10 
Romans 1 11 
Romans 1 12 
Romans 1 13 
Romans 1 14 
Romans 1 15 
Romans 1 16 
Romans 1 17 
Romans 1 18 
Romans 1 19 
Romans 1 20 
Romans 1 21 
Romans 1 22 
Romans 1 23 
Romans 1 24 
Romans 1 25 
Romans 1 26 
Romans 1 27 
Romans 1 28 
Romans 1 29 
Romans 1 30 
Romans 1 31 
Romans 1 32 
Romans 2 1 
Romans 2 2 
Romans 2 3 
Romans 2 4 
Romans 2 5 
Romans 2 6 
Romans 2 7 
Romans 2 8 
Romans 2 9 
Romans 2 10 
Romans 2 11 
Romans 2 12 
Romans 2 13 
Romans 2 14 
Romans 2 15 
Romans 2 16 
Romans 2 17 
Romans 2 18 
Romans 2 19 
Romans 2 20 
Romans 2 21 
Romans 2 22 
Romans 2 23 
Romans 2 24 
Romans 2 25 
Romans 2 26 
Romans 2 27 
Romans 2 28 
Romans 2 29 
Romans 3 1 
Romans 3 2 
Romans 3 3 
Romans 3 4 
Romans 3 5 
Romans 3 6 
Romans 3 7 
Romans 3 8 
Romans 3 9 
Romans 3 10 
Romans 3 11 
Romans 3 12 
Romans 3 13 
Romans 3 14 
Romans 3 15 
Romans 3 16 
Romans 3 17 
Romans 3 18 
Romans 3 19 
Romans 3 20 
Romans 3 21 
Romans 3 22 
Romans 3 23 
Romans 3 24 
Romans 3 25 
Romans 3 26 
Romans 3 27 
Romans 3 28 
Romans 3 29 
Romans 3 30 
Romans 3 31 
Romans 4 1 
Romans 4 2 
Romans 4 3 
Romans 4 4 
Romans 4 5 
Romans 4 6 
Romans 4 7 
Romans 4 8 
Romans 4 9 
Romans 4 10 
Romans 4 11 
Romans 4 12 
Romans 4 13 
Romans 4 14 
Romans 4 15 
Romans 4 16 
Romans 4 17 
Romans 4 18 
Romans 4 19 
Romans 4 20 
Romans 4 21 
Romans 4 22 
Romans 4 23 
Romans 4 24 
Romans 4 25 
Romans 5 1 
Romans 5 2 
Romans 5 3 
Romans 5 4 
Romans 5 5 
Romans 5 6 
Romans 5 7 
Romans 5 8 
Romans 5 9 
Romans 5 10 
Romans 5 11 
Romans 5 12 
Romans 5 13 
Romans 5 14 
Romans 5 15 
Romans 5 16 
Romans 5 17 
Romans 5 18 
Romans 5 19 
Romans 5 20 
Romans 5 21 
Romans 6 1 
Romans 6 2 
Romans 6 3 
Romans 6 4 
Romans 6 5 
Romans 6 6 
Romans 6 7 
Romans 6 8 
Romans 6 9 
Romans 6 10 
Romans 6 11 
Romans 6 12 
Romans 6 13 
Romans 6 14 
Romans 6 15 
Romans 6 16 
Romans 6 17 
Romans 6 18 
Romans 6 19 
Romans 6 20 
Romans 6 21 
Romans 6 22 
Romans 6 23 [A] þo auk launa frawaurhtais dauþus; iþ ansts gudis libains aiweino in Xristau Iesu, fraujin unsaramma.
Romans 7 1 [A] Þau niu wituþ, broþrjus kunnandam auk witoþ rodja, þatei witoþ fraujinoþ mann, s<wa> lagga hveila swe libaiþ?
Romans 7 2 [A] jah auk ufwaira qens at libandin abin gabundana ist witoda; aþþan jabai gaswiltiþ aba, galausjada af þamma witoda abins.
Romans 7 3 [A] þannu þan at libandin abin haitada horinondei, jabai wairþiþ waira anþaramma; (iþ) jabai gaswiltiþ wair, frija ist þis witodis, ei ni sijai horinondei waurþana abin anþaramma.
Romans 7 4 [A] swaei nu jah jus, broþrjus meinai, afdauþidai waurþuþ witoda þairh leik Xristaus, ei wairþaiþ anþaramma, þamma us dauþaim urreisandin, ei akran bairaima guda.
Romans 7 5 [A] þan auk wesum in leika, winnons frawaurhti þos þairh witoþ waurhtedun in liþum unsaraim du akran bairan dauþau;
Romans 7 6 [A] iþ nu, sai, andbundanai waurþum af witoda, gadauþnandans in þammei gahabaidai wesum, swaei skalkinoma in niujiþai ahmins jah ni fairniþai bokos.
Romans 7 7 [A] hva nu qiþam? witoþ frawaurhts ist? nis~sijai! ak frawaurht ni ufkunþedjau nih þairh witoþ, unte lustu nih wissedjau, nih witoþ qeþi: ni gairnjais.
Romans 7 8 [A] iþ lew nimandei frawaurhts þairh anabusn gawaurhta in mis allana lustu; unte inu witoþ frawaurhts was nawis.
Romans 7 9 [A] iþ ik qius <was> inu witoþ siml(e), iþ qimandein anabusnai frawaurhts gaqiunoda;
Romans 7 10 [A] iþ ik gadauþ(noda), jah bigitana warþ mis anabusns, sei was du libainai, wisan du dauþau.
Romans 7 11 [A] unte frawaurhts lew nimandei þairh anabusn uslutoda mik, jah þairh þo usqam.
Romans 7 12 [A] aþþan nu sweþauh witoþ weihata jah anabusns weiha jah garaihta jah þiuþeiga.
Romans 7 13 [A] þata nu þiuþeigo warþ mis dauþus? nis~sijai! ak frawaurhts ei uskunþa waurþi frawaurhts, þairh þata þiuþeigo mis gawaurkjandei dauþu, ei waurþi ufarassau frawaurhta frawaurhts þairh anabusn.
Romans 7 14 [A] witum auk þatei witoþ ahmein ist; iþ ik leikeins im, frabauhts uf frawaurht.
Romans 7 15 [A] þatei waurkja, ni fraþja; unte ni þatei wiljau tauja, ak þatei fija þata tauja.
Romans 7 16 [A] iþ jabai þatei ni wiljau þata tauja, gaqiss im witoda þatei goþ.
Romans 7 17 [A] iþ nu ju ni ik waurkja þata, ak so bauandei in mis frawaurhts.
Romans 7 18 [A] wait auk þatei ni bauiþ in mis, þat~ist in leika meinamma, þiuþ; unte wiljan atligiþ mis, iþ gawaurkjan goþ ni.
Romans 7 19 [A] unte ni þatei wiljau waurkja goþ, ak þatei ni wiljau ubil <þata> tauja.
Romans 7 20 [A] jabai nu þatei ni wiljau ik þata tauja, ju ni ik waurkja ita, ak sei bauiþ in mis frawaurhts.
Romans 7 21 [A] bigita nu witoþ, wiljandin mis goþ taujan, unte mis atist ubil.
Romans 7 22 [A] gawizneigs im auk witoda gudis bi þamma innumin mann;
Romans 7 23 [A] aþþan gasaihva anþar witoþ in liþum meinaim, andwaihando witoda ahmins meinis jah frahinþando mik in witoda frawaurhtais þamma wisandin in liþum meinaim.
Romans 7 24 [A] waina(h)s ik manna! hvas mik lauseiþ us þamma leika dauþaus þis?
Romans 7 25 [A] awiliudo guda þairh Iesu Xristu, fraujan unsarana; jau nu silba i(k) skalkino gahugdai witoda gudis, iþ leika witoda frawaurhtais.
Romans 8 1 [A] Ni waiht þannu nu wargiþos þaim in Xristau Iesu ni gaggandam bi leika.
Romans 8 2 [A] unte witoþ ahmins libainais in Xristau Iesu frijana brahta mik witodis frawaurhtais jah dauþaus.
Romans 8 3 [A] unte þata unmahteigo witodis, in þammei siuks was þairh leik, guþ seinana sunu insandjands in galeikja leikis frawaurhtais jah bi frawaurht gawargida frawaurht in leika,
Romans 8 4 [A] ei garaihtei witodis usfulljaidau in uns þaim ni bi leika gaggandam, ak bi ahmin.
Romans 8 5 [A] unte þai bi leika wisandans þo þoei leikis sind, mitond; iþ þai bi ahmin þo þoei ahmins.
Romans 8 6 [A] aþþan fraþi leikis dauþus, iþ fraþi ahmins libains jah gawairþi;
Romans 8 7 [A] unte fraþi leikis fijands du guda; witoda gudis ni ufhauseiþ, iþ ni mag:
Romans 8 8 [A] aþþan þai in leika wisandans guda galeikan ni magun.
Romans 8 9 [A] iþ jus ni sijuþ in leika, ak in ahmin, sweþauh jabai ahma gudis bauiþ in izwis. iþ jabai hvas ahman Xristaus ni habaiþ, sa nist is.
Romans 8 10 [A] jabai auk Xristus in izwis, leik raihtis . . . .
Romans 8 11 
Romans 8 12 
Romans 8 13 
Romans 8 14 
Romans 8 15 
Romans 8 16 
Romans 8 17 
Romans 8 18 
Romans 8 19 
Romans 8 20 
Romans 8 21 
Romans 8 22 
Romans 8 23 
Romans 8 24 
Romans 8 25 
Romans 8 26 
Romans 8 27 
Romans 8 28 
Romans 8 29 
Romans 8 30 
Romans 8 31 
Romans 8 32 
Romans 8 33 
Romans 8 34 [A] . . . . saei ist in taihswon gudis, saei jah bidjiþ faur uns.
Romans 8 35 [A] hvas uns afskaidai af friaþwai Xristaus? aglo? þau aggwiþa? þau wrakja? þau huhrus? þau naqadei? þau sleiþei? þau hairus?
Romans 8 36 [A] swaswe gameliþ ist þatei in þuk gadauþjanda all dagis, rahnidai wesum swe lamba slauhtais.
Romans 8 37 [A] akei in þaim allaim jiukam þairh þana frijondan uns.
Romans 8 38 [A] gatraua auk þatei ni dauþus <ni libains> nih aggeljus ni (reikja) ni mahteis nih andwairþo nih anawairþo,
Romans 8 39 [A] nih hauhiþa nih diupiþa nih gaskafts (anþara) magi uns afskaidan af friaþwai gudis þizai in Xristau Iesu, fraujin unsaramma.
Romans 9 1 [A] Sunja qiþa ni waiht liuga, miþweitwodjandein mis miþwissein meinai in ahmin weihamma,
Romans 9 2 [A] þatei saurga mis ist mikila jah unhveilo aglo hairtin meinamma.
Romans 9 3 [A] usbida auk anaþaima wisan silba ik af Xristau faur broþruns meinans þans samakunjans bi leika,
Romans 9 4 [A] þaiei sind Israeleitai, þizeei ist frastisibja jah wulþus jah witodis garaideins jah triggwos jah skalkinassus jah gahaita,
Romans 9 5 [A] þizeei attans, jah us þaimei Xristus bi leika, saei ist ufar allaim guþ þiuþiþs in aiwam, amen.
Romans 9 6 [A] aþþan sweþauh ni usdraus waurd gudis; ni auk allai þai us Israela <þai> sind Israel,
Romans 9 7 [A] niþ~þatei sijaina fraiw Abrahamis, allai barna, ak: in Isaka haitada þus fraiw,
Romans 9 8 [A] þat~ist: ni þo barna leikis barna gudis, ak barna gahaitis rahnjanda du fraiwa.
Romans 9 9 [A] gahaitis auk waurd þat~ist: bi þamma mela qima, jah wairþiþ Sarrin sunus;
Romans 9 10 [A] aþþan ni þat~ain, ak jah Raibaikka us ainamma galigrja habandei Isakis, attins unsaris.
Romans 9 11 [A] aþþan nauhþanuh <ni> gabauranai wesun, aiþþau tawidedeina hva þiuþis aiþþau unþiuþis, ei bi gawaleinai muns gudis wisai,
Romans 9 12 [A] ni us waurstwam, ak us þamma laþondin qiþan ist izai þatei sa maiza skalkinoþ þamma minnizin,
Romans 9 13 [A] swaswe gameliþ ist: Iakob frijoda, iþ Esaw fijaida.
Romans 9 14 [A] hva nu qiþam? ibai inwindiþa fram guda? nis~sijai!
Romans 9 15 [A] du Mose auk qiþiþ: gaarma þanei arma, jah gableiþja (þanei) (bleiþja).
Romans 9 16 [A] þannu nu ni wiljandins ni rinnandins, ak armandins gudis.
Romans 9 17 [A] qiþiþ auk þata gamelido du Faraoni, (unte) (in) (þize) (jah) (raisida) þuk, ei gabairhtjau bi þus maht meina jah gateihaidau namo mein and alla airþa.
Romans 9 18 [A] þannu nu jai þanei wili armaiþ, iþ þanei wili gahardeiþ.
Romans 9 19 [A] qiþis mis nu: aþþan hva nauh faianda? unte wiljin is hvas andstandiþ?
Romans 9 20 [A] þannu nu jai, manna, þu hvas is, ei andwaurdjais guda? ibai qiþiþ gadikis du þamma digandin: hva mik gatawides swa?
Romans 9 21 [A] þau niu habaiþ kasja waldufni þahons us þamma samin daiga tau(jan) sum du galaubamma kasa, sumuþ~þan du ungal<a>ubamma?
Romans 9 22 [A] iþ jabai wiljands guþ ustaiknjan þwairhein jah uskannjan þata mahteigo usbeidands <was> in managai laggamodein bi kasam þwairheins gamanwidaim du fralustai,
Romans 9 23 [A] ei gakannidedi gabein wulþ(a)us seinis bi kasam armaions þoei fauragamanwida du wulþau;
Romans 9 24 [A] þanzei jah laþoda uns ni þataine(i) us Iudaium, ak jah us þiudom,
Romans 9 25 [A] swaswe jah in Osaiin qiþiþ: haita þo ni managein meina managein meina, jah þo unliubon liubon;
Romans 9 26 [A] jah wairþiþ in þamma stada þarei qiþada im: ni managei meina jus, þai haitanda sunjus gudis libandins.
Romans 9 27 [A] iþ Esaïas hropeiþ bi Israel: jabai wesi raþjo suniwe Israelis swaswe malma mareins, laibos ganisand.
Romans 9 28 [A] waurd auk ustiuhands jah gamaurgjands in garaihtein, unte waurd gamaurgiþ taujiþ frauja ana airþai.
Romans 9 29 [A] jah swaswe fauraqaþ Esaïas: nih frauja Sabaoþ biliþi unsis fraiwa, swe Saudauma þau waurþeima jah swe Gaumaurra þau galeikai waurþeima.
Romans 9 30 [A] hva nu qiþam? þatei þiudos þos ni laistjandeins garaihtein gafaifahun garaihtein, aþþan garaihtein þo us galaubei(nai);
Romans 9 31 [A] iþ Israel laistjands witoþ garaihteins bi witoþ garaihteins ni gasnau.
Romans 9 32 [A] Duhve? unte ni us galaubeinai, ak us waurstwam witodis; bistuggqun du staina bistuggqis,
Romans 9 33 [A] swaswe gameliþ ist: sai, galagja in Sion stain bistuggqis jah hallu gamarzeinais, jah <sa> galaubjands du imma ni gaaiwiskoda.
Romans 10 1 [A] Broþrjus, sa raihtis wilja meinis hairtins jah bida du guda bi ins du naseinai.
Romans 10 2 [A] weitwodja auk im þatei aljan gudis haband, akei ni bi kunþja.
Romans 10 3 [A] unkunnandans auk gudis garaihtein jah seina garaihtein sokjandans stiurjan, garaihtein gudis ni ufhausidedun.
Romans 10 4 [A] ustauhts auk witodis Xristus du garaihtein allaim þaim galaubjandam.
Romans 10 5 [A] Moses auk meleiþ þo garaihtein us witoda, þatei sa taujands þo manna libaiþ in izai.
Romans 10 6 [A] iþ so us galaubeinai garaihtei swa qiþiþ: ni qiþais in hairtin þeinamma: hvas ussteigiþ in himin? þat~ist Xristu dalaþ attiuhan;
Romans 10 7 [A] aiþþau: hvas gasteigiþ in afgrundiþa? þat~ist Xristu us dauþaim iup ustiuhan.
Romans 10 8 [A] akei hva qiþiþ? nehva þus þata waurd ist in munþa þeinamma jah in hairtin þeinamma, þat~ist waurd galaubeinais þatei merjam.
Romans 10 9 [A] þei jabai andhaitis in munþa þeinamma fraujin Iesu jah galaubeis in hairtin þeinamma þatei guþ ina urraisida us dauþaim, ganisi(s).
Romans 10 10 [A] hairto auk galaubeiþ du garaihtiþai, iþ munþa andhaitada du ganistai.
Romans 10 11 [A] qiþiþ auk þata gameliþ: hvazuh sa galaubjands du imma ni gaaiwiskoda.
Romans 10 12 [A] ni auk ist gaskaideins Iudaiaus jah Krekis; sa sama auk frauja allaize, gabigs in allans þans bidjandans sik.
Romans 10 13 [A] hvazuh auk saei anahaitiþ bidai namo fraujins, ganisiþ.
Romans 10 14 [A] hvaiwa nu bidjand du þammei ni galaubidedun? aiþþau hvaiwa galaubjand þammei ni hausidedun? iþ hvaiwa hausjand inu merjandan?
Romans 10 15 [A] iþ hvaiwa merjand, niba insandjanda? swaswe gameliþ ist: hvaiwa skaunjai fotjus þize spillondane gawairþi, þize spillondane þiuþ.
Romans 10 16 [A] akei ni allai ufhausidedun aiwaggeljon: Esaïas auk qiþiþ: frauja, hvas galaubida hauseinai unsarai?
Romans 10 17 [A] þannu galaubeins us gahauseinai, iþ gahauseins þairh waurd Xristaus.
Romans 10 18 [A] akei qiþa: ibai ni hausidedun? raihtis: and alla airþa galaiþ drunjus ize jah and andins midjungardis waurda ize.
Romans 10 19 [A] akei qiþa: ibai Israel ni fanþ? frumist Moses qiþiþ: ik in aljana izwis brigga in unþiudom, in þiudai unfraþjandein in þwairhein izwis brigga.
Romans 10 20 [A] iþ Esaïas anananþeiþ jah qiþiþ: bigitans warþ þaim mik ni gasokjandam, swikunþs warþ þaim mik ni gafraihnandam.
Romans 10 21 [A] iþ du Israela qiþiþ: allana dag usbraidida (þos) handuns meinos du managein ungalaubjandein jah andstandandein.
Romans 11 1 [A] Qiþa nu: ibai afskauf guþ a(r)bja seinamma? nis~sijai! jah auk ik Israeleites im . . . .
Romans 11 2 
Romans 11 3 
Romans 11 4 
Romans 11 5 
Romans 11 6 
Romans 11 7 
Romans 11 8 
Romans 11 9 
Romans 11 10 
Romans 11 11 [A] . . . . ei gadruseina? nis~sijai! ak þizai ize missadedai ganists þiudom du in aljana briggan ins.
Romans 11 12 [A] iþ jabai missadeds ize gabei fairhvau jah wanains ize gabei þiudom, hvan mais fullo ize?
Romans 11 13 [A] izwis auk qiþa þiudom: swa lagga swe ik im þiudo apaustaulus, andbahti mein mikilja,
Romans 11 14 [A] ei hvaiwa in aljana briggau leik mein jah ganasjau sumans us im.
Romans 11 15 [A] jabai auk uswaurpa ize gabei fairhvaus, hva so andanumts, nibai libains us dauþaim?
Romans 11 16 [A] þandei ufarskafts weiha, jah daigs, jah jabai waurts weiha, jah astos.
Romans 11 17 [A] iþ jabai sumai þize aste usbruknodedun, iþ þu wilþeis alewabagms wisands intrusgiþs warst in ins jah gamains þizai waur(htai) jah smairþra alewabagmis warst,
Romans 11 18 [A] ni hvop ana þans a[n]stans; iþ jabai hvopis, ni þu þo waurt[s] bairis, ak so waurts þuk.
Romans 11 19 [A] qiþais nu: usbruknodedun astos, ei ik intrusgjaidau.
Romans 11 20 [A] waila! ungalaubeinai usbruknodedun, iþ þu galaubeinai gastost; ni hugei hauhaba, ak ogs.
Romans 11 21 [A] þandei guþ þans us gabaurþai astans ni freidida, ibai aufto ni þuk freidjai.
Romans 11 22 [A] sai nu selein jah hvassein [garaihta] gudis; aþþan ana þaim þaiei gadrusun, hvassein, iþ ana þus selein, jabai þairhwisis in selein; aiþþau jah þu usmaitaza,
Romans 11 23 [A] jah jainai, niba gatulgjand sik in ungalaubeinai, intrusgjanda; mahteigs auk ist guþ aftra intrusgjan ins.
Romans 11 24 [A] jabai auk þu us wistai usmaitans þis wilþei<n>s alewabagmis jah aljakuns wisands, intrusgans warst in g(o)dana alewabagm, hvan filu mais þai bi wistai intrusgjanda in swesana alewabagm?
Romans 11 25 [A] ni auk wiljau izwis unw(eisa)ns, broþrjus, þizos runos, ei ni sijaiþ in izwis silbam frodai, unte daubei <bi> sumata Israela warþ, und þatei fullo þiudo inngaleiþai.
Romans 11 26 [A] jah swa allai Israel ganisand, swaswe gameliþ ist: urrinniþ us Sion sa lausjands du afwandjan afgudein af Iakoba.
Romans 11 27 [A] jah so im fram mis triggwa, þan afnima frawaurhtins ize.
Romans 11 28 [A] aþþan bi aiwaggeljon fijandans in izwara, iþ bi gawaleinai liubai ana attans.
Romans 11 29 [A] inu idreiga sind auk gibos jah laþons gudis.
Romans 11 30 [A] swaswe raihtis jus suman ni galaubideduþ guda, iþ nu gaarmaidai waurþuþ þizai ize ungalaubeinai,
Romans 11 31 [A] swa jah þai nu ni galaubidedun izwarai armaion, ei jah eis gaarmaindau.
Romans 11 32 [A] galauk auk guþ allans in ungalaubeinai, ei allans gaarmai.
Romans 11 33 [Car] . . . . jah witubnjis gudis! hvaiwa unusspilloda sind stauos is jah unbilaistidai wigos is!
Romans 11 34 [Car] hvas auk ufkunþa fraþi fraujins aiþþau hvas imma ragineis was?
Romans 11 35 [Car] aiþþau hvas imma fruma gaf, jah fragildaidau imma?
Romans 11 36 [Car] unte us imma jah þairh ina jah in imma alla; immuh wulþus du aiwam, amen.
Romans 12 1 [Car] Bidja nu izwis, broþrjus, þairh bleiþein gudis, usgiban leika izwara saud qiwana, weihana, waila galeikaidana guda, andaþahtana blotinassu izwarana.
Romans 12 2 [Car] ni galeikoþ izwis þamma aiwa, <ak inmaidjaiþ> ananiujiþai fraþjis izwaris du gakiusan hva sijai wilja gudis, þatei goþ jah galeikaiþ jah ustauhan.
Romans 12 3 [Car] qiþa auk þairh anst gudis sei gibana ist mis, allaim wisandam in izwis, ni mais fraþjan þau skuli fraþjan, ak fraþjan du waila fraþjan, hvarjammeh swaswe guþ gadailida mitaþ galaubeinais.
Romans 12 4 [Car] swaswe raihtis in ainamma leika liþuns managans habam, þaiþ~þan liþjus allai ni þata samo taui haband;
Romans 12 5 [Car] swa managai ain leik sijum in Xristau, aþþan ainhvarjizuh anþar <anþaris liþjus> . . . .
Romans 12 6 
Romans 12 7 
Romans 12 8 [A] . . . . sa dailjands in allawerein, sa faurastandands in usdaudein, sa armands in hlasein.
Romans 12 9 [A] friaþwa unliuta; fiandans u(b)i(l)a, haftjandans godamma;
Romans 12 10 [A] broþralubon in izwis misso friaþwamildjai; sweriþai izwis misso faurarahnjandans;
Romans 12 11 [A] usdaudein ni latai; ahmin wulandans; fraujin skalkinondans;
Romans 12 12 [A] wenai faginondans; aglons usþulandans; bidai haftjandans;
Romans 12 13 [A] andawiznim weihaize gamainjandans; gastigodein galaistjandans;
Romans 12 14 [A] þiuþjaiþ þans wrikandans izwis: þiuþjaiþ jah ni unþiuþjaiþ;
Romans 12 15 [A] faginon miþ faginondam, gretan miþ gretandam.
Romans 12 16 [A] þata samo in izwis misso fraþjandans; ni hauhaba hugjandans, ak þaim hnaiwam miþgawisandans; ni wairþaiþ inahai bi izwis silbam.
Romans 12 17 [Car] . . . . in andwairþja gudis, ak jah in andwairþja manne allaize.
Romans 12 18 [Car] jabai magi wairþan us izwis, miþ allaim mannam gawairþi habandans.
Romans 12 19 [Car] ni izwis silbans gawrikandans, liubans, ak gibiþ staþ þwairhein; gameliþ ist auk: mis fraweit leitaidau, ik fragilda, qiþiþ frauja.
Romans 12 20 [Car] jabai gredo fijand þeinana, mat gif imma; iþ jabai þaursjai, dragkei ina; þata auk taujands haurja funins rikis ana haubiþ is.
Romans 12 21 [Car] ni gajiukaizau af unþiuþa, ak gajiukais [af] þiuþa unþiuþ.
Romans 13 1 [Car] All saiwalo waldufnjam ufarwisandam ufhausjai; unte nist waldufni alja fram guda, iþ þo wisandona fram guda gasatida sind.
Romans 13 2 [Car] swaei sa andstandands waldufnja gudis garaideinai andstoþ; iþ þai andstandandans silbans sis wargiþa nimand.
Romans 13 3 [Car] þai auk reiks ni sind agis godamma waurstwa, ak ubilamma; aþþan wileis ei ni ogeis waldufni, þiuþ taujais jah habais hazein us þamma;
Romans 13 4 [Car] unte gudis andbahts ist þus in godamma. iþ jabai ubil taujis, ogs; unte ni sware þana hairu bairiþ; gudis auk andbahts ist, fraweitands in þwairhein þamma ubil taujandin.
Romans 13 5 [Car] duþþe ufhausjaiþ . . . .
Romans 13 6 [A] inuþ~þis auk jah gilstra ustiuhaiþ; unte andbahtos gudis sind in þamma silbin skalkinondans.
Romans 13 7 [A] usgibiþ nu allaim skuldo: þammei gabaur gabaur, þammei mota mota, þammei agis agis, þammei sweriþa sweriþa.
Romans 13 8 [A] ni ainummehun waihtais skulans sijaiþ, niba þatei i(z)wi(s) misso frijoþ; unte saei frijoþ nehvundjan, witoþ usfullida.
Romans 13 9 [A] þata auk: ni horinos, ni maurþrjais, ni hlifais, nih faihugeigais, jah jabai hvo anþaraizo anabusne ist, in þamma waurda usfulljada, þamma: frijos nehvundjan þeinana swe þuk silban.
Romans 13 10 [A] friaþwa nehvundjins ubil ni waurkeiþ; usfulleins nu witodis ist friaþwa.
Romans 13 11 [A] jah þata witandans þata þeihs, þatei mel ist uns ju us slepa urreisan; unte nu nehvis ist naseins unsara þau þan galaubidedum.
Romans 13 12 [A] nahts framis galaiþ, iþ dags atnehvida; uswairpam nu waurstwam riqizis, iþ gawasjam sarwam liuhadis.
Romans 13 13 [A] swe in daga garedaba gaggaima, ni gabauram jah drugkaneim, ni ligram jah aglaitjam ni haifstai jah aljana;
Romans 13 14 [A] ak gahamoþ fraujin unsaramma Xristau Iesua jah leikis mun ni taujaiþ in lustuns.
Romans 14 1 [A] Iþ unmahteigana galaubeinai andnimaiþ, ni du tweifleinai mitone.
Romans 14 2 [A] sums raihtis galaubeiþ matjan allata; iþ saei unmahteigs ist, gras matjiþ.
Romans 14 3 [A] sa matjands þamma ni matjandin ni frakun<n>i, iþ sa ni matjands þana matjandan ni stojai; guþ auk ina andnam.
Romans 14 4 [A] þu hvas is, þuei stojis framaþjana skalk? seinamma fraujin standiþ aiþþau driusiþ; aþþan standiþ; mahteigs auk ist frauja gastoþ[an]an ina.
Romans 14 5 [A] sums raihtis stojiþ dag hindar daga . . . .
Romans 14 6 
Romans 14 7 
Romans 14 8 
Romans 14 9 [Car] . . . . jah qiwaim jah dauþaim fraujinoþ.
Romans 14 10 [Car] iþ þu, hva stojis broþar þeinana? aiþþau jah þu, hva frakant broþr þeinamma? allai auk gasatjanda faura stauastola Xristaus.
Romans 14 11 [Car] gameliþ ist auk: liba ik, qiþiþ frauja, þatei mis all kniwe biugiþ jah andhaitiþ all razdo guda.
Romans 14 12 [Car] þannu nu hvarjizuh unsara fram sis raþjon usgibiþ guda.
Romans 14 13 [Car] ni þanamais nu uns misso stojaima, ak þata stojaiþ mais, ei ni satjaiþ bistugq broþr aiþþau gamarzein.
Romans 14 14 [Car] wait jag~gatraua in fraujin Iesua, þatei ni waiht gawamm þairh sik silbo, niba þamma munandin <hva unhrain wisan>, þamma gamain ist.
Romans 14 15 [Car] iþ jabai in matis broþar þeins gaurjada, ju ni bi friaþwai gaggis. ni nunu mata þeinamma jainamma fraqistjais, faur þanei Xristus gaswalt.
Romans 14 16 [Car] ni wajamerjaidau unsar þiuþ.
Romans 14 17 [Car] nist auk þiudangardi gudis mats jah dragk, ak garaihtei jah gawairþi jah faheþs in ahmin weihamma.
Romans 14 18 [Car] saei auk in þaim skalkinoþ Xristau, waila galeikaiþ guda jah gakusans ist mannam.
Romans 14 19 [Car] þannu nu þoei gawairþjis sind, laistjaima, jah þoei timreinais sind in uns misso.
Romans 14 20 [Car] ni nunu in matis gatair waurstw gudis . . . .
Romans 14 21 
Romans 14 22 
Romans 14 23 
Romans 15 1 
Romans 15 2 
Romans 15 3 [Car] . . . . þize idweitjandane þuk gadrusun ana mik.
Romans 15 4 [Car] swa filu auk swe fauragameliþ warþ, du unsarai laiseinai gameliþ warþ, ei þairh þulain jah gaþrafstein boko wen habaima.
Romans 15 5 [Car] iþ guþ þulainais jah þrafsteinais gibai izwis þata samo fraþjan in izwis misso bi Xristu Iesu,
Romans 15 6 [Car] ei gawiljai ainamma munþa hauhjaiþ guþ jah attan fraujins unsaris Iesuis Xristaus.
Romans 15 7 [Car] in þizei andnimaiþ izwis misso, swaswe jah Xristus andnam izwis du wulþau gudis.
Romans 15 8 [Car] qiþa auk Xristu Iesu andbaht waurþanana <bimaitis> fram sunjai gudis du gatulgjan gahaita attane,
Romans 15 9 [Car] iþ þiudos in armahairteins hauhjan guþ, swaswe gameliþ ist: duþþe andhaita þus in þiudom, frauja, jah namin þeinamma liuþo.
Romans 15 10 [Car] jah aftra qiþiþ: sifaiþ þiudos miþ managein is.
Romans 15 11 [Car] jah aftra qiþiþ: hazjiþ allos þiudos fraujan jah hazjaina ina allos manageins.
Romans 15 12 [Car] jah aftra Esaeias qiþiþ: wairþiþ waurts Iaissaizis, jah sa usstandands reikinoþ þiudom; du imma þiudos wenjand.
Romans 15 13 [Car] iþ guþ lubainais fulljai izwis allaizos fahedais . . . .
Romans 15 14 
Romans 15 15 
Romans 15 16 
Romans 15 17 
Romans 15 18 
Romans 15 19 
Romans 15 20 
Romans 15 21 
Romans 15 22 
Romans 15 23 
Romans 15 24 
Romans 15 25 
Romans 15 26 
Romans 15 27 
Romans 15 28 
Romans 15 29 
Romans 15 30 
Romans 15 31 
Romans 15 32 
Romans 15 33 
Romans 16 1 
Romans 16 2 
Romans 16 3 
Romans 16 4 
Romans 16 5 
Romans 16 6 
Romans 16 7 
Romans 16 8 
Romans 16 9 
Romans 16 10 
Romans 16 11 
Romans 16 12 
Romans 16 13 
Romans 16 14 
Romans 16 15 
Romans 16 16 
Romans 16 17 
Romans 16 18 
Romans 16 19 
Romans 16 20 
Romans 16 21 [A] . . . . jah Lukius jah Iasson jah Soseipatrus, þai niþjos meinai;
Romans 16 22 [A] golja izwis ik Tairtius sa meljands þo aipistaulein in fraujin;
Romans 16 23 [A] goleiþ izwis Gaïus, wairdus meins jah allaizos aikklesjons. goleiþ izwis Airastus, fauragaggja baurgs, jah Qartus sa broþar.
Romans 16 24 [A] ansts fraujins unsaris Iesuis Xristaus miþ ahmin izwaramma. Amen.
Romans 16 25 
Romans 16 26 
Romans 16 27 [A] Du Rumonim ustauh. Du Rumonim meliþ ist us Kaurinþon.
1 Corinthians 1 1 
1 Corinthians 1 2 
1 Corinthians 1 3 
1 Corinthians 1 4 
1 Corinthians 1 5 
1 Corinthians 1 6 
1 Corinthians 1 7 
1 Corinthians 1 8 
1 Corinthians 1 9 
1 Corinthians 1 10 
1 Corinthians 1 11 
1 Corinthians 1 12 [A] . . . . ik im Pawlus, iþ ik Apaullons, iþ ik Kefins, iþ ik Xristaus.
1 Corinthians 1 13 [A] disdailiþs ist Xristus? ibai Pawlus ushramiþs warþ in izwara, aiþþau in namin Pawlus daupidai weseiþ?
1 Corinthians 1 14 [A] awiliudo guda ei ainnohun izwara ni daupida niba Krispu jah Gaïu,
1 Corinthians 1 15 [A] ei hvas ni qiþai þatei in meinamma namin daupidedjau.
1 Corinthians 1 16 [A] ik daupida auk jaþ~þans Staifanaus gadaukans; þata anþar ni wait ei ainnohun daupidedjau.
1 Corinthians 1 17 [A] niþ~þan insandida mik Xristus daupjan, ak wailamerjan; ni in snutrein waurdis, ei ni <us>lausjaidau galga Xristaus.
1 Corinthians 1 18 [A] unte þata waurd galgins þaim fralusnandam dwaliþa ist, iþ þaim ganisandam mahts gudis ist.
1 Corinthians 1 19 [A] gameliþ ist auk: fraqistja snutrein þize snutrane jah frodein þize frodane uskiusa.
1 Corinthians 1 20 [A] hvar handugs? hvar bokareis? hvar sokareis þis aiwis? nih dwala gatawida guþ handugein þis fairhvaus?
1 Corinthians 1 21 [A] unte auk in handugein gudis ni ufkunnaida sa fairhvus þairh handugein guþ, galeikaida guda þairh þo dwaliþa þizos wailamereinais ganasjan þans galaubjandans.
1 Corinthians 1 22 [A] unte Iudaieis taikne bidjand, iþ Krekos handugein sokjand;
1 Corinthians 1 23 [A] iþ weis merjam Iesu ushramidana, Iudaium gamarzein, iþ þiudom dwaliþa;
1 Corinthians 1 24 [A] iþ þaim galaþodam Iudaie jah þiudo Xristu, gudis maht jah gudis handugein.
1 Corinthians 1 25 [A] unte so dwaliþa gudis handugo(ze)i mannam . . . .
1 Corinthians 1 26 
1 Corinthians 1 27 
1 Corinthians 1 28 
1 Corinthians 1 29 
1 Corinthians 1 30 
1 Corinthians 1 31 
1 Corinthians 2 1 
1 Corinthians 2 2 
1 Corinthians 2 3 
1 Corinthians 2 4 
1 Corinthians 2 5 
1 Corinthians 2 6 
1 Corinthians 2 7 
1 Corinthians 2 8 
1 Corinthians 2 9 
1 Corinthians 2 10 
1 Corinthians 2 11 
1 Corinthians 2 12 
1 Corinthians 2 13 
1 Corinthians 2 14 
1 Corinthians 2 15 
1 Corinthians 2 16 
1 Corinthians 3 1 
1 Corinthians 3 2 
1 Corinthians 3 3 
1 Corinthians 3 4 
1 Corinthians 3 5 
1 Corinthians 3 6 
1 Corinthians 3 7 
1 Corinthians 3 8 
1 Corinthians 3 9 
1 Corinthians 3 10 
1 Corinthians 3 11 
1 Corinthians 3 12 
1 Corinthians 3 13 
1 Corinthians 3 14 
1 Corinthians 3 15 
1 Corinthians 3 16 
1 Corinthians 3 17 
1 Corinthians 3 18 
1 Corinthians 3 19 
1 Corinthians 3 20 
1 Corinthians 3 21 
1 Corinthians 3 22 
1 Corinthians 3 23 
1 Corinthians 4 1 
1 Corinthians 4 2 [A] . . . . ei hvas triggws bigitaidau.
1 Corinthians 4 3 [A] aþþan mis in minnistin ist, ei fram izwis ussokjaidau aiþþau fram manniskamma daga; akei nih mik silban ussokja.
1 Corinthians 4 4 [A] nih waiht auk mis silbin miþwait; akei ni in þamma garaihtiþs im, iþ saei ussokeiþ mik, frauja ist.
1 Corinthians 4 5 [A] þannu nu ei faur mel ni stojaiþ, unte qimai frauja, saei jah galiuhteiþ analaugn riqizis jah gabairhteiþ runos hairtane; jaþ~þan hazeins wairþiþ hvarjammeh fram guda.
1 Corinthians 4 6 [A] aþþan <þo>, broþrjus, þairhgaleiko[n]da in mis jah Apaullon in izwara, ei in ugkis ganimaiþ ni ufar þatei gameliþ ist fraþjan, ei ains faur ainana ana anþarana ufblesans ni sijai.
1 Corinthians 4 7 [A] hvas auk þuk ussokeiþ? hvauþ~þan habais þatei ni namt? aiþþau jabai andnamt, hva hvopis swe ni nemeis?
1 Corinthians 4 8 [A] ju sadai sijuþ, ju gabigai waurþuþ, inu uns þiudanodeduþ; jah wainei þiudanodedeiþ, ei jah weis izwis miþþiudanoma.
1 Corinthians 4 9 [A] man auk þei guþ uns apaustauluns spedistans ustaiknida, swaswe dauþubljans, unte fairweitl waurþum þizai manasedai jah aggilum jah mannam.
1 Corinthians 4 10 [A] weis dwalai in Xristaus, iþ jus frodai in Xristau; weizuþ~þan unmahteigai, iþ jus swinþai; juzuþ~þan wulþagai, iþ weis unswerai.
1 Corinthians 4 11 [A] und þo nu hveila jah huggridai jah þaursidai jah naqadai jah kaupatidai jah ungastoþai.
1 Corinthians 4 12 [A] jah . . . .
1 Corinthians 4 13 
1 Corinthians 4 14 
1 Corinthians 4 15 
1 Corinthians 4 16 
1 Corinthians 4 17 
1 Corinthians 4 18 
1 Corinthians 4 19 
1 Corinthians 4 20 
1 Corinthians 4 21 
1 Corinthians 5 1 
1 Corinthians 5 2 
1 Corinthians 5 3 [A] . . . . ju gastauida swe andwairþs þana swa þata gataujandan,
1 Corinthians 5 4 [A] in namin fraujins unsaris Iesuis Xristaus, samaþ gagaggandam izwis jah meinamma ahmin, miþ mahtai fraujins unsaris Iesuis Xristaus,
1 Corinthians 5 5 [A] atgiban þana swaleikana unhulþin du qisteinai leikis, ei ahma ganisai in daga fraujins Iesuis.
1 Corinthians 5 6 [A] ni goda so hvoftuli izwara; niu wituþ þatei leitil beistis allana daig gabeisteiþ?
1 Corinthians 5 7 [A] ushraineiþ þata fairnjo beist, ei sijaiþ niujis daigs, swaswe sijaiþ unbeistjodai; jah auk paska unsara ufsniþans ist faur uns Xristus.
1 Corinthians 5 8 [A] þannu dulþjam ni in beista fairnjamma niþ~þan in beista balwaweseins jah unseleins, ak in unbeistein unwammeins jas~sunjos.
1 Corinthians 5 9 [A] gamelida izwis ana þizai aipistaulein: ni blandaiþ izwis horam,
1 Corinthians 5 10 [A] ni þaim horam þis fairhvaus, aiþþau [jabai] þaim faihufrikam jah wilwam aiþþau galiugam skalkinondam, unte skuldedeiþ þan us þamma fairhvau usgaggan.
1 Corinthians 5 11 [A] iþ nu gamelida izwis ni blandan, jabai hvas broþar namnids sijai hors aiþþau faihufriks aiþþau galiugam skalkinonds aiþþau ubilwaurds aiþþau afdrugkja aiþþau wilwa, þamma swaleikamma ni miþmatjan.
1 Corinthians 5 12 [A] hva mik jah þans uta stojan? niu þans inna jus stojiþ?
1 Corinthians 5 13 [A] iþ þans uta guþ stojiþ. usnimiþ þana ubilan us izwis silbam.
1 Corinthians 6 1 [A] Gadars hvas izwara, wiþra anþarana staua habands stojan fram inwindaim jah ni fram . . . .
1 Corinthians 6 2 
1 Corinthians 6 3 
1 Corinthians 6 4 
1 Corinthians 6 5 
1 Corinthians 6 6 
1 Corinthians 6 7 
1 Corinthians 6 8 
1 Corinthians 6 9 
1 Corinthians 6 10 
1 Corinthians 6 11 
1 Corinthians 6 12 
1 Corinthians 6 13 
1 Corinthians 6 14 
1 Corinthians 6 15 
1 Corinthians 6 16 
1 Corinthians 6 17 
1 Corinthians 6 18 
1 Corinthians 6 19 
1 Corinthians 6 20 
1 Corinthians 7 1 
1 Corinthians 7 2 
1 Corinthians 7 3 
1 Corinthians 7 4 
1 Corinthians 7 5 [A] . . . . izwara misso, niba þau us gaqissai hvo hveilo, ei uhteigai sijaiþ fastan jah bidan; þaþroþ~þan samaþ gawandjaiþ, ei ni fraisai izwara Satana in ungahobainais izwaraizos.
1 Corinthians 7 6 [A] þatuþ~þan qiþa gakunnands, ni bi haitjai.
1 Corinthians 7 7 [A] iþ wiljau allans mans wisan swe mik silban; akei hvarjizuh swesa giba habaiþ fram guda, sums swa, sumsuh swa.
1 Corinthians 7 8 [A] aþþan qiþa þaim unqenidam jah widuwom: goþ ist im, jabai sind swe ik.
1 Corinthians 7 9 [A] iþ jabai ni gahabaina sik, liugandau; batizo ist auk liugan þau intundnan.
1 Corinthians 7 10 [A] iþ þaim liugom haftam anabiuda, ni ik, ak frauja, qenai fairra abin ni skaidan.
1 Corinthians 7 11 [A] iþ jabai gaskaidnai, wisan unliugaida[i], aiþþau du abin seinamma aftra gagawairþjan, jah aban qen ni fraletan.
1 Corinthians 7 12 [A] iþ þaim anþaraim ik qiþa, ni frauja: jabai hvas broþar qen aigi ungalaubjandein, jah so gawilja ist bauan miþ imma, ni afletai þo qen;
1 Corinthians 7 13 [A] jah qens soei aigi aban ungalaubjandan, jah sa gawilja ist bauan miþ izai, ni afletai þana aban.
1 Corinthians 7 14 [A] weihaida ist qens so ungalaubjandei in abin, jah gaweihaids ist aba sa ungalaubjands in qenai; aiþþau barna izwara unhrainja weseina, iþ nu weiha sind.
1 Corinthians 7 15 [A] iþ jabai sa ungalaubjands skaidiþ sik, skaidai; nist gaþiwaids broþar aiþþau swistar in þaim swaleikaim; aþþan in gawairþja laþoda uns guþ.
1 Corinthians 7 16 [A] hva nuk~kannt þu, qino[n], ei aban ganasjais? aiþþau hva kannt, guma, þatei qen þeina ganasjais?
1 Corinthians 7 17 [A] ni ei, hvarjammeh swaswe gadailida guþ, ainhvarjatoh swaswe galaþoda guþ, swa gaggai; jah swa in allaim aikklesjom anabiuda.
1 Corinthians 7 18 [A] bimaitans galaþoda warþ hvas, ni ufrakjai; miþ faurafillja galaþoþs warþ hvas, ni bimaitai.
1 Corinthians 7 19 [A] þata bimait ni waihts ist jah þata faurafilli ni waihts ist, ak fastubnja anabusne gudis.
1 Corinthians 7 20 [A] hvarjizuh in laþonai þizaiei laþoþs was, in þizai sijai.
1 Corinthians 7 21 [A] skalks galaþoþs wast, ni karos; akei þauhjabai magt freis wairþan, mais brukei.
1 Corinthians 7 22 [A] saei auk in fraujin haitans ist skalks, fralets fraujins ist; samaleiko saei freis haitada, skalks ist Xristaus.
1 Corinthians 7 23 [A] wairþa galaubamma usbauhtai sijuþ; ni wairþaiþ skalkos mannam.
1 Corinthians 7 24 [A] hvarjizuh in þammei atlaþoþs was, broþrjus, in þamma gastandai at guda.
1 Corinthians 7 25 [A] aþþan bi maujos anabusn fraujins ni haba; iþ ragin giba swe gaarmaiþs fram fraujin du triggws wisan.
1 Corinthians 7 26 [A] man nu þata goþ wisan in þizos andwairþons þaurftais, þatei goþ ist mann swa wisan:
1 Corinthians 7 27 [A] gabundans is qenai, ni sokei lausjan; galausiþs is qenai, ni sokei qen.
1 Corinthians 7 28 [A] aþþan jabai nimis qen, ni frawaurhtes, jah jabai liugada mawi, ni frawaurhta, iþ aglon leikis gastaldand þo swaleika. iþ ik izwis freidja . . . .
1 Corinthians 7 29 
1 Corinthians 7 30 
1 Corinthians 7 31 
1 Corinthians 7 32 
1 Corinthians 7 33 
1 Corinthians 7 34 
1 Corinthians 7 35 
1 Corinthians 7 36 
1 Corinthians 7 37 
1 Corinthians 7 38 
1 Corinthians 7 39 
1 Corinthians 7 40 
1 Corinthians 8 1 
1 Corinthians 8 2 
1 Corinthians 8 3 
1 Corinthians 8 4 
1 Corinthians 8 5 
1 Corinthians 8 6 
1 Corinthians 8 7 
1 Corinthians 8 8 
1 Corinthians 8 9 [A] . . . . wairþai þaim unmahteigam.
1 Corinthians 8 10 [A] jabai auk hvas gasaihviþ þuk þana habandan kunþi in galiuge stada anakumbjandan, niu miþwissei is siukis wisandins timrjada du galiugagudam gasaliþ matjan?
1 Corinthians 8 11 [A] fraqistniþ auk sa unmahteiga ana þeinamma witubnja broþar in þize Xristus gaswalt.
1 Corinthians 8 12 [A] swaþ~þan frawaurkjandans wiþra broþruns, slahandans ize gahugd siuka, du Xristau frawaurkeiþ.
1 Corinthians 8 13 [A] duþþe jabai mats gamarzeiþ broþar, ni matja mimz aiw, ei ni gamarzjau broþar meinana.
1 Corinthians 9 1 [A] Niu im apaustaulus? niu im freis? niu Iesu Xristau fraujan unsarana sahv? niu waurstw meinata jus sijuþ in fraujin?
1 Corinthians 9 2 [A] jabai anþaraim ni im apaustaulus, aiþþau izwis im; unte sigljo meinaizos apaustauleins jus sijuþ.
1 Corinthians 9 3 [A] meina andahafts wiþra þans mik ussokjandans þat~ist.
1 Corinthians 9 4 [A] ibai ni habam waldufni matjan jah drigkan?
1 Corinthians 9 5 [A] ibai ni habam waldufni swistar qinon bitiuhan, swaswe þai anþarai apaustauleis jah broþrjus fraujins jah Kefas?
1 Corinthians 9 6 [A] þau ainzu ik jah Barnabas ni habos waldufni du ni waurkjan?
1 Corinthians 9 7 [A] hvas drauhtinoþ swesaim annom hvan? hvas satjiþ weinatriwa jah akran þize ni matjai? hvas haldiþ aweþi jah miluks þis aweþjis ni matjai?
1 Corinthians 9 8 [A] ibai bi mannam þata qiþa, aiþþau <niu> jah witoþ þata qiþiþ?
1 Corinthians 9 9 [A] in witoda auk Mosezis gameliþ ist: ni faurmuljais auhsau þriskandan. ni þatei bi auhsum us . . . .
1 Corinthians 9 10 
1 Corinthians 9 11 
1 Corinthians 9 12 
1 Corinthians 9 13 
1 Corinthians 9 14 
1 Corinthians 9 15 
1 Corinthians 9 16 
1 Corinthians 9 17 
1 Corinthians 9 18 
1 Corinthians 9 19 [A] . . . . ei managizans gageigaidedjau.
1 Corinthians 9 20 [A] jah warþ Iudaium swe Judaius, ei Judaiuns gageigaid<edj>au; þaim uf witoda swe uf witoda, ni wisands silba uf witoda, ak uf anstai, ei þans uf witoda gageig[g]aidedjau;
1 Corinthians 9 21 [A] þaim witodalausam swe witodalaus, ni wisands witodis laus gudis, ak inwitoþ<s> Xristaus, ei gageig[g]<aidedj>au witodalausans.
1 Corinthians 9 22 [A] was þaim unmahteigam swe unmahteigs, ei unmahteigans gageig[g]aidedjau; allaim was all, ei hvaiwa sumans ganasjau.
1 Corinthians 9 23 [A] þatuþ~þan tauja in aiwaggeljis, ei gadaila is wairþau.
1 Corinthians 9 24 [A] niu wituþ þatei þai in spaurd rinnandans allai rinnand, iþ ains nimiþ sigislaun? swa rinnaiþ, ei garinnaiþ.
1 Corinthians 9 25 [A] iþ hvazuh saei haifstjan sniwiþ, allis sik gaþarb<a>iþ; aþþan eis, ei riurjana waip nimaina, iþ weis unriurjana.
1 Corinthians 9 26 [A] aþþan ik nu swa rinna, ni <swe> du unwis<s>amma; swa jiuka, ni swe luftu bliggwands;
1 Corinthians 9 27 [A] ak leik mein wlizja jah anaþiwa, ibai anþaraim merjands silba uskusans wairþau.
1 Corinthians 10 1 [A] Ni wiljau izwis unwitans, broþrjus, þatei attans unsarai allai uf milhmin wesun, jah allai marein þairhiddjedun,
1 Corinthians 10 2 [A] jah allai in Mose daupidai wesun, in milhmin jah in marein,
1 Corinthians 10 3 [A] jah allai þana saman mat ahmeinan matidedun,
1 Corinthians 10 4 [A] jah <allai> þata samo dragk ahmeino drugkun . . . .
1 Corinthians 10 5 
1 Corinthians 10 6 
1 Corinthians 10 7 
1 Corinthians 10 8 
1 Corinthians 10 9 
1 Corinthians 10 10 
1 Corinthians 10 11 
1 Corinthians 10 12 
1 Corinthians 10 13 
1 Corinthians 10 14 
1 Corinthians 10 15 [A] . . . . (fro)daim qiþa; domeiþ jus þatei qiþa.
1 Corinthians 10 16 [A] stikls þiuþiqissais þanei gaweiham, niu gamainduþs bloþis fraujins ist? hlaifs þanei brikam, niu gamainduþs leikis fraujins ist?
1 Corinthians 10 17 [A] unte ains hlaifs, ain leik þai managans sium, þaiei auk allai ainis hlaibis jah ainis stiklis brukjam.
1 Corinthians 10 18 [A] saihviþ Israel bi leika: niu þai matjandans hunsla gamainjandans hunslastada sind?
1 Corinthians 10 19 [A] hva nu qiþam? þatei þo galiugaguda hva sijaina aiþþau þatei galiugam saljada hva sijai?
1 Corinthians 10 20 [A] [ni þatei þo galiugaguda waihts sijaina,] ak þatei saljand þiudos, skohslam saljand, jan~ni guda. Ni wiljau auk izwis skohslam gadailans wairþan.
1 Corinthians 10 21 [A] ni maguþ stikl fraujins drigkan jah stikl skohsle; ni maguþ biudis fraujins fairaihan jab~biudis skohsle.
1 Corinthians 10 22 [A] þau inaljanom fraujin? ibai swinþozans imma sium?
1 Corinthians 10 23 [A] all binah, akei ni all daug; all mis binauht ist, akei ni all timreiþ.
1 Corinthians 10 24 [A] ni ainshun sein sokjai, ak anþaris hvarjizuh.
1 Corinthians 10 25 [A] all þatei at skiljam frabugjaidau matjaiþ, ni waiht andhruskandans in miþwisseins.
1 Corinthians 10 26 [A] fraujins ist auk airþa jah fullo izos.
1 Corinthians 10 27 [A] iþ jabai hvas laþo izwis þize ungalaubjandane jah wileiþ gaggan, all þatei faurlagjaidau izwis matjaiþ, ni waiht andsitandans bi gahugdai.
1 Corinthians 10 28 [A] iþ jabai hvas qiþai þatei galiugam gasaliþ ist, ni matjaiþ in ja(i)nis þis bandwjandins jah þuhta<us>: fraujins ist auk airþa jah fullo izos;
1 Corinthians 10 29 [A] þuhtuþ~þan qiþa ni silbins, ak anþaris. duhve auk frijei meina stojada þairh ungalaubjandins þuhtu?
1 Corinthians 10 30 [A] jabai ik anstai andnima, duhve anaqiþaidau in þize ik awiliudo?
1 Corinthians 10 31 [A] jaþþe nu matjaiþ jaþþe drigkaiþ jaþþe hva taujiþ, allata du wulþau gudis taujaiþ.
1 Corinthians 10 32 [A] unufbrikandans sijaiþ jah Iudaium jah þiudom jah aikklesjon gudis,
1 Corinthians 10 33 [A] swaswe ik allaim all leika, ni sokjands þatei mis bruk sijai, ak þatei þaim managam, ei ganisaina.
1 Corinthians 11 1 [A] Galeikondans meinai wairþaiþ, swaswe ik Xristaus.
1 Corinthians 11 2 [A] hazjuþ~þan izwis, broþrjus, þei allata mein gamunandans sijuþ, jas~swaswe anafalh izwis, anabusnins gafastaiþ.
1 Corinthians 11 3 [A] wiljauþ~þan izwis witan þatei allaize abne haubiþ Xristus ist; iþ haubiþ qinons aba; iþ haubiþ Xristaus guþ.
1 Corinthians 11 4 [A] hvazuh abne bidjands aiþþau praufetjands gahulidamma haubida gaaiwiskoþ haubiþ sein.
1 Corinthians 11 5 [A] iþ hvoh qinono bidjandei aiþþau praufetjandei andhulidamma haubida gaaiwiskoþ haubiþ sein; ain auk ist jah þata samo þizai biskabanon.
1 Corinthians 11 6 [A] unte jabai ni huljai sik qino, skabaidau; iþ jabai agl ist qinon du kapillon aiþþau skaban, gahuljai . . . .
1 Corinthians 11 7 
1 Corinthians 11 8 
1 Corinthians 11 9 
1 Corinthians 11 10 
1 Corinthians 11 11 
1 Corinthians 11 12 
1 Corinthians 11 13 
1 Corinthians 11 14 
1 Corinthians 11 15 
1 Corinthians 11 16 
1 Corinthians 11 17 
1 Corinthians 11 18 
1 Corinthians 11 19 
1 Corinthians 11 20 
1 Corinthians 11 21 [A] . . . . (seinam)ma faursniwiþ du matjan, jah þan sums gredags sumzuþ~þan drugkans ist.
1 Corinthians 11 22 [A] ibai auk gardins ni habaiþ du matjan jah drigkan? þau aikklesjon gudis frakunnuþ, jah gaaiwiskoþ þans unhabandans? hva qiþau izwis? hazjau izwis? in þamma ni hazja.
1 Corinthians 11 23 [A] unte ik andnam at fraujin þatei jah anafalh izwis, þatei frauja Iesus in þizaiei naht galewiþs was, nam hlaif
1 Corinthians 11 24 [A] jah awiliudonds gabrak jah qaþ: nimiþ, matjiþ, þata ist leik mein, þata in izwara gabrukano; þata waurkjaiþ du meinai gamundai.
1 Corinthians 11 25 [A] swah samaleiko jah stikl afar nahtamat qiþands: sa stikls so niujo triggwa ist in meinamma bloþa; þata waurkjaiþ, swa ufta swe drigkaiþ, du meinai gamundai.
1 Corinthians 11 26 [A] swa ufta auk swe matjaiþ þana hlaif jaþ~þana stikl drigkaiþ, dauþau fraujins gakannjaiþ, unte qimai.
1 Corinthians 11 27 [A] eiþan hvazuh saei matjiþ þana hlaif aiþþau drigkai þana stikl fraujins unwairþaba fraujins, skula wairþiþ leikis jah bloþis fraujins.
1 Corinthians 11 28 [A] aþþan gakiusai sik silban manna jah swa þis hlaibis matjai jaþ~þis stiklis drigkai.
1 Corinthians 11 29 [A] saei auk matjiþ jah drigkiþ unwairþaba, staua sis silbin matjiþ <jah drigkiþ>, ni domjands leik fraujins.
1 Corinthians 11 30 [A] duþþe in izwis managai siukai jah unhailai, jag~gaslepand ganohai.
1 Corinthians 11 31 [A] iþ jabai silbans uns stauidedeima, ni þau . . . .
1 Corinthians 11 32 
1 Corinthians 11 33 
1 Corinthians 11 34 
1 Corinthians 12 1 
1 Corinthians 12 2 
1 Corinthians 12 3 
1 Corinthians 12 4 
1 Corinthians 12 5 
1 Corinthians 12 6 
1 Corinthians 12 7 
1 Corinthians 12 8 
1 Corinthians 12 9 
1 Corinthians 12 10 [A] . . . . sumammuh skeireins razdo.
1 Corinthians 12 11 [A] þatuþ~þan all waurkeiþ ains jah sa sama ahma, daileiþ sundro hvarjammeh swaswe wili.
1 Corinthians 12 12 [A] swe leik raihtis ain ist, iþ liþuns habaiþ managans, þaiþ~þan liþjus allai us leika þamma ainamma, managai wisandans, ain ist leik, swa jah Xristus.
1 Corinthians 12 13 [A] jah auk in ainamma ahmin weis allai du ainamma leika daupidai sium, jaþþe Judaieis jaþþe þiudos, jaþþe skalkos jaþþe frijai, jah allai ainamma ahmin dragkidai sijum.
1 Corinthians 12 14 [A] jaþ~þan leik nist ains liþus, ak managai.
1 Corinthians 12 15 [A] jabai qiþai fotus þatei ni im handus, ni im þis leikis, nih at þamma leika; nist us þamma leika?
1 Corinthians 12 16 [A] jabai qiþai auso þatei ni im augo, ni im þis leikis, ni at þamma leika; nist us þamma leika?
1 Corinthians 12 17 [A] jabai all leik augo, hvar hliuma? jabai all hliuma, hvar dauns?
1 Corinthians 12 18 [A] iþ nu guþ gasatida liþuns ainhvarjanoh ize in leika, swaswe wilda.
1 Corinthians 12 19 [A] iþ weseina þo alla ains liþus, hvar leik?
1 Corinthians 12 20 [A] iþ nu managai liþjus, iþ ain leik.
1 Corinthians 12 21 [A] niþ~þan mag augo qiþan du handau: þeina ni þarf, aiþþau aftra haubiþ du fotum: iggqara ni þarf;
1 Corinthians 12 22 [A] ak filu mais þaie(i) þugkjand liþiwe leikis lasiwostai wisan, þaurftai sin(d) . . . .
1 Corinthians 12 23 
1 Corinthians 12 24 
1 Corinthians 12 25 
1 Corinthians 12 26 
1 Corinthians 12 27 
1 Corinthians 12 28 
1 Corinthians 12 29 
1 Corinthians 12 30 
1 Corinthians 12 31 
1 Corinthians 13 1 [A] . . . . aiþþau klismo klismjandei.
1 Corinthians 13 2 [A] jah jabai habau praufetjans jah witjau allaize runos jah all kunþi jah habau alla galaubein, swaswe fairgunja miþsatjau, iþ friaþwa ni habau, ni waihts im.
1 Corinthians 13 3 [A] jah jabai fraatjau allos aihtins meinos, jah jabai atgibau leik mein ei gabrannjaidau, iþ friaþwa <ni> habau, ni waiht botos mis taujau.
1 Corinthians 13 4 [A] friaþwa usbeisneiga ist, sels ist: friaþwa ni aljanoþ; friaþwa ni flauteiþ, ni ufblesada,
1 Corinthians 13 5 [A] ni aiwiskoþ, ni sokeiþ sein ain, ni ingramjada, nih mitoþ ubil,
1 Corinthians 13 6 [A] nih faginoþ inwindiþai, miþfaginoþ sunjai;
1 Corinthians 13 7 [A] allata þulaiþ, allata galaubeiþ, all weneiþ, all gabeidiþ.
1 Corinthians 13 8 [A] friaþwa aiw ni gadriusiþ, iþ jaþþe praufetja gatairanda jaþþe razdos gahveiland jaþþe kunþi gataurniþ.
1 Corinthians 13 9 [A] suman kunnum jah suman praufetjam.
1 Corinthians 13 10 [A] biþe qimiþ þatei ustauhan ist, gataurniþ þatei us dailai ist.
1 Corinthians 13 11 [A] iþ þan was niuklahs, swe niuklahs rodida, swe niuklahs froþ, swe niuklahs mitoda; biþe warþ wair, barniskeins aflagida.
1 Corinthians 13 12 [A] saihvam nu þairh skuggwan in frisahtai, iþ þan andwairþi wiþra andwairþi; nu wait us dailai, iþ þan ufkunna . . . .
1 Corinthians 13 13 
1 Corinthians 14 1 
1 Corinthians 14 2 
1 Corinthians 14 3 
1 Corinthians 14 4 
1 Corinthians 14 5 
1 Corinthians 14 6 
1 Corinthians 14 7 
1 Corinthians 14 8 
1 Corinthians 14 9 
1 Corinthians 14 10 
1 Corinthians 14 11 
1 Corinthians 14 12 
1 Corinthians 14 13 
1 Corinthians 14 14 
1 Corinthians 14 15 
1 Corinthians 14 16 
1 Corinthians 14 17 
1 Corinthians 14 18 
1 Corinthians 14 19 
1 Corinthians 14 20 [A] . . . . barniskai sijaiþ, ei fraþjam fullaweisai sijaiþ.
1 Corinthians 14 21 [A] in witoda gameliþ ist þatei in anþaraim razdom jah wairilom anþaraim rodja managein þizai, jan~ni swa andhausjand mis, qiþiþ frauja.
1 Corinthians 14 22 [A] swaei nu razdos du bandwai sind ni þaim galaubjandam, ak þaim ungalaubjandam; iþ praufetja ni þaim ungalaubjandam, ak þaim galaubjandam.
1 Corinthians 14 23 [A] jabai gaqimiþ alla aikklesjo samana jah rodjand razdom allai, atuþ~þan~gaggand inn jah unweisai aiþþau ungalaubjandans, niu qiþand þatei dwalmoþ?
1 Corinthians 14 24 [A] iþ jabai allai praufetjand, iþ innatgaggai hvas ungalaubjands aiþþau unweis, gasakada fram allaim, ussokjada fram allaim,
1 Corinthians 14 25 [A] þo analaugnjona hairtins is swikunþa wairþand, þanuh driusands ana andawleizn inweitiþ guþ, gateihands þatei bi sunjai guþ in izwis ist.
1 Corinthians 14 26 [A] hva nu ist, broþrjus? þan samaþ garinnaiþ, hvarjizuh izwara psalmon habaiþ, laisein habaiþ, andhulein habaiþ, razda habaiþ, skerein habaiþ, allata du timreinai wairþai.
1 Corinthians 14 27 [A] jaþþe razdai hvas rodjai, bi twans aiþþau maist þrins, jah . . . .
1 Corinthians 14 28 
1 Corinthians 14 29 
1 Corinthians 14 30 
1 Corinthians 14 31 
1 Corinthians 14 32 
1 Corinthians 14 33 
1 Corinthians 14 34 
1 Corinthians 14 35 
1 Corinthians 14 36 
1 Corinthians 14 37 
1 Corinthians 14 38 
1 Corinthians 14 39 
1 Corinthians 14 40 
1 Corinthians 15 1 [A] Aþþan kannja izwis, broþrjus, þatei aiwaggeli þatei merida izwis, þatuh jah andnemuþ, in þammei jah standiþ,
1 Corinthians 15 2 [A] þairh þatei jah ganisiþ: in hvo sauþo wailamerida izwis, skuluþ gamunan, niba sware galaubideduþ.
1 Corinthians 15 3 [A] atgaf auk izwis in frumistjam þatei andnam, ei Xristus gaswalt faur frawaurhtins unsaros afar bokom,
1 Corinthians 15 4 [A] jaþ~þatei ganawistroþs was, jaþ þatei urrais þridjin daga afar bokom
1 Corinthians 15 5 [A] jaþ~þatei ataugids ist Kefin, jah afar þata þaim ainlibim;
1 Corinthians 15 6 [A] þaþroh gasaihvans ist managizam þau fimf hundam [taihuntewjam] broþre suns, þizeei þai managistans sind und hita, sumaiþ~þan gasaizlepun.
1 Corinthians 15 7 [A] þaþroh þan ataugida sik Iakobau, þaþroþ~þan apaustaulum allaim;
1 Corinthians 15 8 [A] iþ spedistamma allaize, swaswe uswaurpai, ataugida sik jah mis.
1 Corinthians 15 9 [A] ik auk im sa smalista apaustaule, ikei ni im wairþs ei haitaidau apaustaulus, duþe ei wrak aikklesjon gudis.
1 Corinthians 15 10 [A] aþþan anstai gudis im saei im, jas~so ansts is in mis halka ni warþ, ak managizo im allaim [arbaidida jah] usaiwida, aþþan ni ik, ak ansts gudis miþ mis.
1 Corinthians 15 11 [A] iþ jaþþe ik jaþþe jainai, swa merjam, jah swa galaubideduþ.
1 Corinthians 15 12 [A] þande nu Xristus merjada þatei urrais us dauþaim, hvaiwa qiþand sumai in izwis þatei usstass dauþaim nist?
1 Corinthians 15 13 [A] iþ jabai usstass dauþaim nist, nih Xristus urrais.
1 Corinthians 15 14 [A] aþþan jabai Xristus ni urrais, sware þau jas~so mereins unsara, jah so galaubeins unsara lausa.
1 Corinthians 15 15 [A] biþ~þan~gitanda galiugaweitwods gudis, unte weitwodidedum bi guþ þatei urraisida Xristu, þanei ni urraisida.
1 Corinthians 15 16 [A] jah jabai auk dauþans ni urreisand, nih Xristus urrais.
1 Corinthians 15 17 [A] iþ jabai Xristus ni urrais, sware jah so galaubeins izwara ist; jan~nauh sijuþ in frawaurhtim izwaraim.
1 Corinthians 15 18 [A] þanuh jaþ~þai gaslepandans in Xristau fraqistnodedun.
1 Corinthians 15 19 [A] jabai in þizai libainai [ainai] in Xristau wenjandans sijum þatainei, armostai sium allaize manne.
1 Corinthians 15 20 [A] iþ nu [þande] Xristus urrais us dauþaim, anastodeins gaslepandane waurþans;
1 Corinthians 15 21 [A] unte auk þairh mannan dauþus, jah þairh mannan usstass dauþaize;
1 Corinthians 15 22 [A] unte swaswe in Adama allai gadauþnand, swah in Xristau allai gaqiunand.
1 Corinthians 15 23 [A] aþþan hvarjizuh in seinai tewai: anastodeins Xristus, þaþroþ~þan þai Xristaus [þaiei] in quma is.
1 Corinthians 15 24 [A] þaþroþ~þan andeis, þan[a] anafilhiþ þiudinassu guda jah attin, þan gatairiþ all reikjis jah waldufnjis jah mahtais.
1 Corinthians 15 25 [A] skal auk is þiudanon und þatei galagjiþ [guþ] allans fijands is uf fotuns imma.
1 Corinthians 15 26 [A] alluh auk ufhnaiwida uf fotuns imma; aftumista fijands gatairada dauþus.
1 Corinthians 15 27 [A] iþ biþe qiþiþ: alla ufhnaiwida sind, bairht þatei inu þana izei ufhnaiwida uf ina þo alla.
1 Corinthians 15 28 [A] þanuh biþe alla gakunnun sik faura imma, þanuþ~þan is silba sunus gakann sik faura þamma ufhnaiwjandin uf ina þo alla, ei sijai guþ alla in allaim.
1 Corinthians 15 29 [A] aiþþau hva waurkjand þai daupjandans faur dauþans, jabai allis dauþans ni urreisand? duhve þau daupjand faur ins?
1 Corinthians 15 30 [A] duhve þau weis bireikjai sijum hveilo hvoh?
1 Corinthians 15 31 [A] daga hvammeh gaswiltandans in izwaraizos hvoftuljos, broþrjus, þoei haba in Xristau Iesu fraujin unsaramma.
1 Corinthians 15 32 [A] jabai bi manna(m) du diuzam waih in Aifaison, hvo mis boto jabai dauþans ni urreisand? matjam jah drigkam, unte du maurgina gaswiltam.
1 Corinthians 15 33 [A] ni afairzjaindau: riurjand sidu godana gawaurdja ubila.
1 Corinthians 15 34 [A] usska(r)jiþ izwis garaihtaba jan~ni frawaurkjaid; unkunþi gudis sumai haband; du aiwiskja izwis rodja.
1 Corinthians 15 35 [A] akei qiþiþ sums: hvaiwa urreisand dauþans? . . . .
1 Corinthians 15 36 
1 Corinthians 15 37 
1 Corinthians 15 38 
1 Corinthians 15 39 
1 Corinthians 15 40 
1 Corinthians 15 41 
1 Corinthians 15 42 
1 Corinthians 15 43 
1 Corinthians 15 44 
1 Corinthians 15 45 
1 Corinthians 15 46 [A] . . . . ahmeino.
1 Corinthians 15 47 [A] sa fruma manna us airþai muldeins, sa anþar manna, frauja, us himina.
1 Corinthians 15 48 [B] . . . . hvileiks sa ufarhiminakunda, (sw)aleikai jah þai ufarhiminakundans.
1 Corinthians 15 49 [B] jah swaswe berum (m)anleikan þis airþeinins, swa bairaima jah frisaht þis himinakundins.
1 Corinthians 15 50 [B] þata auk qiþa, broþrjus, þei leik jah bloþ þiudinassu gudis ganiman ni magun, nih riurei unriureins arbjo wairþiþ.
1 Corinthians 15 51 [B] sai, runa izwis qiþa: allai auk ni gaswiltam, iþ allai inmaidjanda.
1 Corinthians 15 52 [B] suns, in (b)rahva augins, in spedistin þuthaurna; þuthaurneiþ auk, jah dauþans usstandand unriurjai, jah weis inmaidjanda.
1 Corinthians 15 53 [B] skuld ist auk þata riurjo ga(ham)on unriurein, jah þata diwano gahamon undiwanein.
1 Corinthians 15 54 [B] þanuh wair(þ)iþ waurd þata gamelido: ufsaggqiþs warþ dauþu(s) (i)n sigis.
1 Corinthians 15 55 [B] hvar ist gazds þei(ns), dauþu? hvar ist sigis þein, halja?
1 Corinthians 15 56 [B] aþþan gazds dauþaus frawaurhts, iþ mahts frawaurhtais witoþ.
1 Corinthians 15 57 [B] iþ guda awiliud izei gaf unsis sigis þairh fraujan unsarana Iesu Xristu.
1 Corinthians 15 58 [B] swaei nu, broþrjus meinai liubans, tulgjai wairþaiþ, ungawagidai, ufarfulljandans in waurstwa fraujins sinteino, witandans þatei arbaiþs izwara nist lausa in fraujin.
1 Corinthians 16 1 [B] Iþ bi gabaur þata þaim weiham, swaswe garaidida aikklesjom Gala(ti)ais, swa jah jus taujai(þ).
1 Corinthians 16 2 [B] ainhvarjanoh sabbate hvarjizuh izwara fram sis silbin taujai huhjands þatei wili, ei ni, biþe qimau, þan gabaur wairþai.
1 Corinthians 16 3 [B] aþþan biþe qima, þanzei gakiusiþ þairh bokos þans sandja briggan anst izwara in Iairusalem.
1 Corinthians 16 4 [B] jah þan jabai ist mis wairþ galeiþan, galeiþand miþ mis.
1 Corinthians 16 5 [B] aþþan qima at izwis þan Makidonja usleiþa; Makidonja auk þairhgagga.
1 Corinthians 16 6 [B] iþ at izwis waitei salja aiþþau jah wintru wisa, ei jus mik gasandjaiþ þishvaduh þe ik wrato.
1 Corinthians 16 7 [B] ni wiljau auk izwis nu þairhleiþands saihvan; unte wenja mik hvo hveilo saljan at izwis, jabai frauja fraletiþ.
1 Corinthians 16 8 [B] wisuh þan in Aifaison und paintekusten.
1 Corinthians 16 9 [B] haurds auk mis usluknoda mikila jah waurstweiga, jah andastaþjos managai.
1 Corinthians 16 10 [B] aþþan jabai qimai Teimauþaius, saihvaiþ ei unagands sijai at izwis, unte waurstw fraujins waurkeiþ, swaswe jah ik.
1 Corinthians 16 11 [B] ni hvashun imma frakunni , iþ insandjaiþ ina in gawairþja, ei qimai at mis; usbeida auk ina miþ broþrum.
1 Corinthians 16 12 [B] aþþan bi Apaullon þana broþar bandwja izwis þatei filu ina bad ei is qemi at izwis miþ broþrum, jah aufto ni was wilja ei nu qemi; iþ qimiþ, biþe uhtiug.
1 Corinthians 16 13 [B] wakaiþ standaiduh in galaubeinai, wairaleiko taujaiþ, gaþwastid(ai) sijaiþ.
1 Corinthians 16 14 [B] allata izwar in friaþwai wairþai.
1 Corinthians 16 15 [B] bidja izwis, broþrjus, wituþ gard Staifanaus, þatei sind anastodeins Akaïje jah du andbahtja þaim weiham gasatidedun sik,
1 Corinthians 16 16 [B] ei nu jah jus ufhausjaiþ þaim swaleikaim jah allaim þaim gawaurstwam jah arbaidjandam.
1 Corinthians 16 17 [B] aþþan fagino in qumis Staifanaus jah Faurtunataus jah Akaïkaus, unte izwarana waninassu þai usfullidedun.
1 Corinthians 16 18 [B] gaþrafstidedun auk jah meinana ahman jah izwarana; ufkunnaiþ nu þans swaleikans.
1 Corinthians 16 19 [B] goljand izwis aikklesjons Asiais. goleiþ izwis in fraujin filu Akwla jah Priska miþ ingardjon seinai aikklesjon, at þaimei jah salja.
1 Corinthians 16 20 [B] <goljand izwis broþrjus allai.> goleiþ izwis misso in frijonai weihai.
1 Corinthians 16 21 [B] goleins meinai handau Pawlus.
1 Corinthians 16 22 [B] jabai hvas ni frijoþ fraujan Iesu Xristu, <sijai> anaþaima: maran aþa.
1 Corinthians 16 23 [B] ansts fraujins Iesuis miþ izwis.
1 Corinthians 16 24 [A] Du Kaurinþium ·a· ustauh. Du Kaurinþium frume melida ist us Filippai, swe qeþun sumai; iþ mais þugkeiþ bi silbins apaustaulaus insahtai melida wisan us Asiai.
2 Corinthians 1 1 [B] Pawlus apaustaulus Iesuis Xristaus þairh wiljan gudis jah Teimauþaius broþar aikklesjon gudis þizai wisandein in Kaurinþon miþ allaim þaim weiham þaim wisandam in allai Akaïjai:
2 Corinthians 1 2 [B] ansts izwis jah gawairþi fram guda attin unsaramma jah fraujin Iesu Xristau.
2 Corinthians 1 3 [B] þiuþiþs guþ jah atta fraujins unsaris Iesuis Xristaus, atta bleiþeino jah guþ allaizo gaþlaihte,
2 Corinthians 1 4 [B] saei gaþrafstida uns ana allai aglon unsarai, ei mageima weis gaþrafstjan þans in allaim aglom þairh þo gaþlaiht þizaiei gaþrafstidai sijum silbans fram guda.
2 Corinthians 1 5 [B] unte swaswe ufarassus ist þulaine Xristaus in uns, swa jah þairh Xristu ufar filu ist jah gaþrafsteins unsara.
2 Corinthians 1 6 [B] aþþan jaþþe þreihanda in izwaraizos gaþlaihtais jah naseinais þizos waurstweigons in stiwitja þizo samono þulaine, þozei jah weis winnam, jah wens unsara gatulgida faur izwis; jaþþe gaþrafstjanda in izwaraizos gaþlaihtais jah naseinais,
2 Corinthians 1 7 [B] witandans þatei swaswe gadailans þulaine sijuþ, jah gaþlaihtais wairþiþ.
2 Corinthians 1 8 [B] unte ni wileima izwis unweis(ans), broþrjus, bi aglon unsara þo waurþanon uns in Asiai, unte ufarassau kauridai wesum ufar maht, swaswe skamaidedeina uns jah liban.
2 Corinthians 1 9 [B] akei silbans in uns silbam andahaft dauþaus habaidedum, ei ni sijaima trauandans du uns silbam, ak du guda þamma urraisjandin dauþans,
2 Corinthians 1 10 [B] izei us swaleikaim dauþum uns galausida jah galauseiþ, du þammei wenidedum ei galauseiþ,
2 Corinthians 1 11 [B] at hilpandam jah izwis bi uns bidai, ei in managamma andwairþja so in uns giba þairh managans awiliudodau faur uns.
2 Corinthians 1 12 [B] unte hvoftuli unsara so ist, weitwodei miþwisseins unsaraizos, þatei in ainfalþein jah hlutrein gudis, ni in handugein leikeinai, ak in anstai gudis usmeitum in þamma fairhvau, iþ ufarassau at izwis.
2 Corinthians 1 13 [B] unte ni alja meljam izwis, alja þoei anakunnaiþ aiþþau jah ufkunnaiþ; aþþan wenja ei und andi ufkunnaiþ,
2 Corinthians 1 14 [B] swaswe gakunnaideduþ uns bi sumata, unte hvoftuli izwara sijum, swaswe jah jus unsara in daga fraujins Iesuis Xristaus.
2 Corinthians 1 15 [B] jah þizai trauainai wilda faurþis qiman at izwis, ei anþara anst habaidedeiþ,
2 Corinthians 1 16 [B] jah þairh izwis galeiþan in Makidonja jah aftra af Makidonjai qiman at izwis, jah fram izwis gasandjan mik in Iudaia.
2 Corinthians 1 17 [B] þatuþ~þan nu mitonds, ibai aufto leihtis bruhta? aiþþau þatei mito, bi leika þagkjau, ei [ni] sijai at mis þata ja ja jah þata ne ne?
2 Corinthians 1 18 [B] aþþan triggws guþ, ei þata waurd unsar þata du izwis nist ja jah ne.
2 Corinthians 1 19 [B] unte gudis sunus Iesus Xristus, saei in izwis þairh uns wailamerjada, þairh mik jah Silbanu jah Teimauþaiu, nih warþ ja jah ne, ak ja in imma warþ.
2 Corinthians 1 20 [B] hvaiwa managa gahaita gudis, in imma þata ja, duþþe jah þairh ina amen, guda du wulþau þairh uns.
2 Corinthians 1 21 [B] aþþan sa gaþwastja(n)ds unsis miþ izwis in Xristau jah salbonds uns guþ,
2 Corinthians 1 22 [B] jah sigljands uns jah gibands wadi ahman in hairtona unsara.
2 Corinthians 1 23 [B] aþþan ik weitwod guþ anahaita ana meinai saiwalai ei freidjands izwara þanaseiþs ni qam in Kaurinþon;
2 Corinthians 1 24 [B] ni þatei fraujinoma izwarai galaubeinai, ak gawaurstwans sijum anstais izwaraizos, unte galaubeinai gastoþuþ.
2 Corinthians 2 1 [B] Aþþan gastauida þata silbo at mis, ei aftra in saurgai ni qimau at izwis.
2 Corinthians 2 2 [B] unte jabai ik gaurja izwis, jah hvas ist saei gailjai mik, nibai sa gaurida us mis?
2 Corinthians 2 3 [B] jah þata silbo gamelida izwis, ei qimands saurga ni habau fram þaimei skulda fa(gi)non, gatrauands in allaim izwis þatei meina faheds allaize izwara ist.
2 Corinthians 2 4 [B] aþþan us managai aglon jah aggwiþai hairtins gamelida izwis þairh managa tagra, ni þeei saurgaiþ, ak ei friaþwa kunneiþ þoei haba ufarassau du izwis.
2 Corinthians 2 5 [B] aþþan jabai hvas gaurida, ni mik gaurida, ak bi sum ain, ei ni anakaurjau, allans izwis.
2 Corinthians 2 6 [B] ganah þamma swaleikamma andabeit þata fram managizam,
2 Corinthians 2 7 [B] swaei þata andaneiþo izwis mais fragiban jah gaþlaihan, ibai aufto managizein saurgai gasiggqai sa swaleiks.
2 Corinthians 2 8 [B] inuh þis bidja izwis tulgjan in imma friaþwa.
2 Corinthians 2 9 [B] duþþe gamelida ei ufkunnau kustu izwarana, sijaidu in allamma ufhausjandans.
2 Corinthians 2 10 [B] aþþan þammei (hva) fragibiþ, jah ik; jah þan ik, jabai hva fragiba, fragiba in izwara in andwairþja Xristaus,
2 Corinthians 2 11 [B] ei ni ga(a)iginondau fram Satanin; unte ni sijum unwitandans munins is.
2 Corinthians 2 12 [B] aþþan qimands in Trauadai in aiwaggeljon Xristaus jah at haurdai mis uslukanai in fraujin,
2 Corinthians 2 13 [B] ni habaida gahveilain ahmin meinamma, in þammei ni bigat Teitaun broþar meinana; ak twistandands imma galaiþ in [in] Makidonja.
2 Corinthians 2 14 [B] aþþan guda awiliud þamma sinteino ustaiknjandin hroþeigans uns in Xristau jah daun kunþjis seinis gabairhtjandin in allaim stadim þairh uns;
2 Corinthians 2 15 [B] unte Xristaus dauns sijum woþi guda in þaim ganisandam jah in þaim fraqistnandam;
2 Corinthians 2 16 [B] sumaim auk dauns dauþaus du dauþau, sumaimuþ~þan dauns us libainai du libainai; jah du þamma hvas wairþs?
2 Corinthians 2 17 [B] unte ni sijum sumai maidjandans waurd gudis, ak us hlutriþai, ak s(wa)swe us guda in andwairþja gudis in Xristau rodjam.
2 Corinthians 3 1 [B] Dug(in)nam aftr(a) uns silbans anafilhan? aiþþau ibai þaur(b)um swe sumai anafil(h)is boko du izwis, aiþþau us izwis anafilhis?
2 Corinthians 3 2 [B] aipistaule unsara jus sijuþ, gamelida in hairtam unsaraim, kunþa jah anakunnaida fram allaim mannam.
2 Corinthians 3 3 [B] swikunþ þatei sijuþ aipistaule Xristaus, andba(h)tida fram uns, inna gamelida ni swartizla, ak ahmin gudis libandins, ni in spildom staineinaim, ak in spildom hairtane leikeinaim.
2 Corinthians 3 4 [B] aþþan trauain swaleika habam þairh Xristu du guda,
2 Corinthians 3 5 [B] ni þatei wairþai sijaima þagkjan hva af uns silbam, swaswe af uns silbam, ak so wairþida unsara us guda ist,
2 Corinthians 3 6 [B] izei jah wairþans brahta uns (andba)htans niujaizos trigg(wos), (ni) bokos, ak ahmins; unte bo(ka) usqimiþ, iþ ahma gaqiujiþ.
2 Corinthians 3 7 [B] aþþan jabai andbahti dauþaus in gameleinim gafrisahtiþ in stainam warþ wulþag, swaei ni mahte[de]deina sunjus Israelis fairweitjan du wlita Mosezis in wulþaus wlitis is þis gataurnandins,
2 Corinthians 3 8 [B] hvaiwa nei mais andbahti ahmins wairþai in wulþau?
2 Corinthians 3 9 [B] jabai auk andbahti wargiþos wulþus, und filu mais ufarist andbahti garaihteins u(s) wulþau.
2 Corinthians 3 10 [B] unte ni was wulþag þata wulþago in þizai halbai in ufarassaus wulþaus;
2 Corinthians 3 11 [B] jabai auk þata gataurnando þairh wulþu, und filu mais þata wisando in wulþau.
2 Corinthians 3 12 [B] habandans nu swaleika wen managaizos balþeins brukjaima,
2 Corinthians 3 13 [B] jah ni swaswe Mosez lagida hulistr ana andawleizn, duþe ei ni fairweitidedeina sunjus Israelis in andi þis gataurnandins;
2 Corinthians 3 14 [B] ak afdaubnodedun fraþja ize, unte und hina dag þata samo hulistr in anakunnainai þizos fairnjons triggwos wisiþ unandhuliþ, unte in Xristau gatairada.
2 Corinthians 3 15 [B] akei und hina dag miþþanei siggwada Moses, hulistr ligiþ ana hairtin ize.
2 Corinthians 3 16 [B] aþþan miþþanei gawandeiþ du fraujin, afnimada þata hulistr.
2 Corinthians 3 17 [B] aþþan frauja ahma ist; aþþan þarei ahma fraujins, þaruh freihals ist.
2 Corinthians 3 18 [B] aþþan weis allai andhulidamma andwairþja wulþu fraujins þairhsaihvandans, þo samon frisaht ingaleikonda af wulþau in wulþau, swaswe af fraujins ahmin.
2 Corinthians 4 1 [B] Duþþe habandans þata andbahti, swaswe gaarmaidai waurþum, ni wairþaima usgr(u)djans,
2 Corinthians 4 2 [B] ak afstoþum þaim analaugnja(m) aiwiskjis, ni gaggandans in w(a)rein n(i)h galiug taujandans wa(urd) gudis, ak bairhtein sunjos ustaiknjandans uns silbans du allaim miþwisseim manne in andwairþja gudis.
2 Corinthians 4 3 [B] aþþan jabai ist gahulida aiwaggeljo unsara, in þaim fralusnandam ist gahulida,
2 Corinthians 4 4 [B] in þaimei guþ þis aiwis gablindida fraþja þize ungalaubjandane, ei ni liuhtjai im liuhadein aiwaggeljons wulþaus Xristaus, saei ist frisahts gudis ungasaihvani[n]s.
2 Corinthians 4 5 [B] aþþan ni uns silbans merjam, ak Iesu Xristu fraujan, iþ uns skalkans izwarans in Iesuis.
2 Corinthians 4 6 [B] unte guþ saei qaþ ur~riqiza liuhaþ skeinan, saei jah liuhtida in hairtam unsaraim du liuhadein kunþjis wulþaus gudis in andwairþja (I)es(u)is Xristaus.
2 Corinthians 4 7 [B] aþþan habandans þata huzd in airþeinaim kasam, ei ufarassus sijai mahtais gudis jah ni us unsis.
2 Corinthians 4 8 [B] in allamma þraihanai, akei ni gaaggwidai; andbitanai, akei ni afslauþidai;
2 Corinthians 4 9 [B] wrikanai, akei ni biliþanai: gadrausidai, akei ni fraqistidai,
2 Corinthians 4 10 [B] sinteino dauþein fraujins Iesuis ana leika unsaramma uskunþa sijai.
2 Corinthians 4 11 [B] sinteino weis libandans in dauþu atgibanda in Iesuis, ei jah libains Iesuis swikunþa wairþai in riurjamma leika unsaramma.
2 Corinthians 4 12 [B] swaei nu dauþus in uns waurkeiþ, iþ libains in izwis.
2 Corinthians 4 13 [B] habandans nu þana saman ahman galaubeinais bi þamma gamelidin: galaubida, in þizei jah rodida, jah weis galaubjam, in þizei jah rodjam,
2 Corinthians 4 14 [B] witandans þatei sa urraisjands fraujan Iesu jah unsis þairh Iesu urraiseiþ jah fauragasatjiþ miþ iz(wis).
2 Corinthians 4 15 [B] þatuh þan allata in izwara, ei ansts managnandei þairh managizans awiliud ufa(rass)jai du wulþau guda.
2 Corinthians 4 16 [B] inuh (þis) ni wairþam usgrudjans, ak(ei) þauhjabai (sa) utana u(nsar) (ma)nna fraward(ja)da, aiþþau s(a) innuma ana(niu)jada da(ga) jah daga.
2 Corinthians 4 17 [B] unte þata andwairþo hveilahvairb jah leiht aglons (unsa)raizos bi ufarassau aiweinis wulþaus kaurein waurkjada unsis,
2 Corinthians 4 18 [B] ni fairw(ei)tjandam þize gasaihvanane, ak þizei ungasaihvanane; unte þo gasaihvanona riurja sind, iþ þo ungasaihvanona aiweina.
2 Corinthians 5 1 [B] Wit(u)m auk þatei, jaba(i) sa air(þei)na unsar gards þizos hleiþros gatairada, ei gatimrjon us guda ha(b)am, gard unhanduwaurhtana aiweinana in himinam.
2 Corinthians 5 2 [B] un(te) jah in þamma swogatjam, bauainai unsarai þizai us himina (ufarhamon) gairnjandans,
2 Corinthians 5 3 [B] jabai sweþauh jah gawasidai, ni naqadai bigitaindau.
2 Corinthians 5 4 [B] jah auk wi(sa)ndans in þizai hlei(þrai) swogatjam kauridai, ana þammei ni wileima afhamon, ak anahamon, ei fraslindaidau þ(a)ta diwano fram libainai.
2 Corinthians 5 5 [B] aþþan saei jah gamanwida uns (du) þamma guþ, saei jah gaf unsis wadi ahman.
2 Corinthians 5 6 [B] gatrauandans nu sinteino j(a)h witandans þatei wisandans in þa(mma) (l)eika afhaimjai sij(um) fra(m) fraujin;
2 Corinthians 5 7 [B] unte þairh galaubein gaggam, ni þairh siun.
2 Corinthians 5 8 [B] aþþan gatrauam jah waljam mais usleiþan us þamma leika jah anahaimjaim wisan at fraujin.
2 Corinthians 5 9 [B] inuh þis usdaudjam, jaþþe anahaimjai jaþþe afhaimjai, waila galeikan imma.
2 Corinthians 5 10 [B] unte allai weis ataugjan skuldai sijum faura stauastola Xristaus, ei ganimai hvarjizuh þo swesona leikis, afar þaimei gatawida, jaþþe þiuþ jaþþe unþiuþ.
2 Corinthians 5 11 [B] witandans nu agis fraujins mannans fullaweisjam, iþ guda swikunþai sijum. aþþan wenja jah in miþwisseim izwaraim swikunþans wisan uns,
2 Corinthians 5 12 [B] ni ei aftra uns silbans uskannjaima izwis, ak lew gibandans izwis hvoftuljos fram uns, ei habaiþ wiþra þans in andwairþja hvopandans jah ni hairtin.
2 Corinthians 5 13 [B] unte jaþþe usgeisnodedum, guda, jaþþe fullafraþjam, izwis.
2 Corinthians 5 14 [B] unte friaþwa Xristaus dishabaiþ uns,
2 Corinthians 5 15 [B] domjandans þata þatei ains faur allans gaswalt, þannu allai gaswultun, jah faur allans gaswalt, ei þai libandans ni þanaseiþs sis silbam libaina[i], ak þamma faur sik gaswiltandin jah urreisandin.
2 Corinthians 5 16 [B] swaei weis fram þamma nu ni ainnohun kunnum bi leika; iþ jabai ufkunþedum bi leika Xristu, akei nu ni þanaseiþs ni kunnum ina.
2 Corinthians 5 17 [B] swaei jabai hvo in Xristau niuja gaskafts, þo alþjona usliþun; sai, waurþun niuja alla.
2 Corinthians 5 18 [B] aþþan alla us guda, þamma gafriþondin uns sis þairh Xristu jah gibandin uns andbahti gafriþonais.
2 Corinthians 5 19 [B] unte sweþauh guþ was in Xristau manaseþ gafriþonds sis, ni rahnjands im missadedins ize jah lagjands in uns waurd gafriþonais.
2 Corinthians 5 20 [B] faur Xristu nu airinom, swe at guda gaþlaihandin þairh uns; bidjam faur Xristu gagawairþnan guda.
2 Corinthians 5 21 [B] unte þana izei ni kunþa frawaurht, faur uns gatawida frawaurht, ei weis waurþeima garaihtei gudis in imma.
2 Corinthians 6 1 [B] Gawaurstwans jah þan bidjandans, ni swarei anst gudis niman izwis.
2 Corinthians 6 2 [B] mela auk, qiþiþ, andanemjamma andhausida þus jah in daga naseinais gahalp þeina. sai, nu mel waila and<a>nem; sai, nu dags naseinais.
2 Corinthians 6 3 [B] ni ainhun þannu in waihtai gibandans bistugqei, ei ni anawammjaidau andbahti unsar;
2 Corinthians 6 4 [B] ak in allamma ustaiknjandans uns swe gudis andbahtos in stiwitja managamma, in aglom, in nauþim, in aggwiþom,
2 Corinthians 6 5 [B] in slahim, in karkarom, in unsutjam, in arbaidim, in wokainim, in lausqiþrein,
2 Corinthians 6 6 [B] in swikniþai, in kunþja, in laggamodein, in selein, in ahmin weihamma, in friaþwai unhindarweisai,
2 Corinthians 6 7 [B] in waurda sunjos, in mahtai gudis, þairh wepna garaihteins taihswona jah hleidumona,
2 Corinthians 6 8 [B] þairh wulþu jah unswerein, þairh wajamerein jah wailamerein, swe airzjandans jah sunjeinai, swe unkunþai jah ufkunnaidai,
2 Corinthians 6 9 [B] swe gaswiltandans jah sai libam, swe talzidai jah ni afdauþidai,
2 Corinthians 6 10 [B] swe saurgandans, iþ sinteino faginondans, swe unledai, iþ managans gabigjandans, swe ni waih(t) aihandans jah allata disnimandans.
2 Corinthians 6 11 [B] m(un)þs unsar usluknoda du izwis, Kaurinþius, hairto unsar usrumnoda.
2 Corinthians 6 12 [B] ni þreihanda jus in uns, iþ þreihanda in hairþram izwaraim.
2 Corinthians 6 13 [B] aþþan þata samo andalauni, swe frastim qiþa, urrumnaiþ jah jus.
2 Corinthians 6 14 [B] ni wairþaiþ gajukans ungalaubjandam; unte hvo dailo garaihtein miþ ungaraihtein aiþþau hvo gamainduþe liuhada miþ riqiza?
2 Corinthians 6 15 [B] hvouh þan samaqisse Xristau miþ Bailiama aiþþau hvo daile galaubjandin miþ ungalaubjandin?
2 Corinthians 6 16 [B] hvouh þan samaqisse alhs gudis miþ galiugam? unte jus alhs gudis sijuþ libandins; qiþiþ auk guþ: þatei baua in im jah inna gagga jah wairþa ize guþ jah eis wairþand mis managei.
2 Corinthians 6 17 [B] inuh þis usgaggiþ us midumai ize jah afskaidiþ izwis, qiþiþ frauja, jah unhrainjamma ni attekaiþ, jah ik andnima izwis
2 Corinthians 6 18 [B] jah wairþa izwis du attin jah jus wairþiþ mis du sunum jah dauhtrum, qiþiþ frauja allwaldands.
2 Corinthians 7 1 [B] Þo habandans nu gahaita, liubans, hrainjam unsis af allamma bisauleino leikis jah ahmins, ustiuhandans weihiþa in agisa gudis.
2 Corinthians 7 2 [B] gamoteima in izwis; ni ainummehun gaskoþum, ni ainnohun frawardidedum, ni ainnohun bifaihodedum.
2 Corinthians 7 3 [B] ni du gawargeinai qiþa; fauraqaþ auk þatei in hairtam unsaraim sijuþ du gaswiltan jah samana liban.
2 Corinthians 7 4 [B] managa mis trauains du izwis, managa mis hvoftuli faur izwis, usfulliþs im gaþlaihtais, ufarfulliþs im fahedais in allaizos managons aglons unsaraizos.
2 Corinthians 7 5 [B] jah auk qimandam unsis in Makidonjai ni waiht habaida gahveilainais leik unsar, ak in allamma anapragganai, utana waihjons, innana agisa.
2 Corinthians 7 6 [B] akei sa gaþlaihan<d>s hnaiwidaim gaþrafstida uns guþ in quma Teitaus;
2 Corinthians 7 7 [B] aþþan ni þatainei in quma is, ak jah in gaþlaihtai, þizaiei gaþrafstiþs was ana izwis, gateihands uns izwara gairnein, izwarana gaunoþu, izwar aljan faur mik, swaei mis mais faginon warþ.
2 Corinthians 7 8 [B] unte jabai gaurida izwis in þaim bokom, ni idreigo mik, jah jabai id(r)eigoda - gasaihva auk þatei so aipistaule jaina, jabai <jah> du leitilai hveilai, gaurida izwis -
2 Corinthians 7 9 [B] nu fagino, ni unte gauridai wesuþ, ak unte gauridai wesuþ du idreigai; saurgaideduþ auk bi guþ, ei in waihtai ni gasleiþjaindau us unsis.
2 Corinthians 7 10 [B] unte so bi guþ saurga id(r)eiga du ganistai gatulgidai ustiuhada; iþ þis fairhvaus saurga dauþu gasmiþoþ.
2 Corinthians 7 11 [B] saihv auk silbo þata bi guþ saurgan izwis, hve(l)auda gatawida izwis usdaudein, akei sunjon, akei unwerein, akei agis, akei gairnein, akei aljan, akei fraweit! in allamma ustaiknideduþ izwis hlutrans wisan þamma toja.
2 Corinthians 7 12 [B] aþþan jabai melida, ni in þis anamahtjandins, ni in þis anamahtidins, ak du gabairhtjan usdaudein unsara þoei faur izwis habam wiþra izwis in andwairþja gudis.
2 Corinthians 7 13 [B] inuh þis gaþrafstidai sium; aþþan ana gaþrafsteinai unsarai filaus mais faginodedum ana fahedai Teitaus, unte anahveilaiþs warþ ahma is fram allaim izwis.
2 Corinthians 7 14 [B] unt(e) (j)abai hva imma fram izwis hva(ihv)op, ni gaaiwiskoþs warþ; ak swaswe allata izwis in sunjai rodidedum, swa jah hvoftuli unsara so du Teitau sunja warþ.
2 Corinthians 7 15 [B] jah brusts is ufarassau du izwis sind, gamunandins þo allaize izwara ufhausein, swe miþ agisa jah reiro(m) andnemuþ ina.
2 Corinthians 7 16 [B] fagino nu, unte in allamma gatraua in izwis.
2 Corinthians 8 1 [B] Aþþan kannja izwis, broþrjus, anst gudis þo gibanon in aikklesjon Mak(i)donais,
2 Corinthians 8 2 [B] þatei in managamma kustau aglons managduþs fahedais ize jah þata diupo unledi ize usmanagnoda du gabein ainfalþeins ize.
2 Corinthians 8 3 [B] unte bi mahtai, weitwodja, jah ufar maht silbaw(i)ljos wesun,
2 Corinthians 8 4 [B] miþ managai u(sb)loteinai bidjandans uns niman anst seina jah gamainein andbahtjis in þ(ans) weihans.
2 Corinthians 8 5 [B] jah ni swaswe wenidedum, ak sik silbans atgebun frumist fraujin, þaþroh þan uns þairh wiljan gudis,
2 Corinthians 8 6 [B] swaei bedeima Teitaun, ei swaswe faura dustodida, swah ustiuhai in izwis jah þo anst.
2 Corinthians 8 7 [B] akei swe raihtis in allamma managniþ, (g)alaubeinai jah (w)aurda jah kunþja jah in allai usdaudein jah ana þizai us izwis in uns friaþwai, ei jah in þizai anstai managnaiþ.
2 Corinthians 8 8 [B] ni swas(we) fraujinonds qiþa izwis, ak in þizos anþaraize usdaudeins jah izwaraizos friaþwo(s) airkn(i)þa kiusands.
2 Corinthians 8 9 [B] unte kunnuþ anst fraujins un(s)aris Iesuis Xristaus, þatei in izwara gaunledida sik gabigs wisands, ei jus þamma is unledja gabeigai wairþ(a)iþ.
2 Corinthians 8 10 [B] jah ragin in þamma giba, unte þata izwis batizo ist, juzei ni þatainei wiljan, ak jah taujan dugunnuþ af fairnin jera.
2 Corinthians 8 11 [B] iþ nu sai, jah taujan ustiuhaiþ, ei swaswe fauraïst muns du wiljan, swa jah du ustiuhan us þammei habaiþ.
2 Corinthians 8 12 [B] jaba(i) auk wilja in gagrei(f)tai ist, swaswe habai, waila andanem ist, ni swaswe ni habai.
2 Corinthians 8 13 [B] ni swa auk ei anþaraim iusila, iþ izwis aglo, ak us ibnassau;
2 Corinthians 8 14 [B] in þamma nu mela izwar u(f)aras(su)s du jain(a)ize þarbom, ei jah jainaize ufarassus wairþai du izwaraim þarbom, ei wairþai ibnassus,
2 Corinthians 8 15 [B] swaswe game(l)iþ ist: saei filu, ni managizo, jah saei leitil, ni fawizo.
2 Corinthians 8 16 [B] aþþan awiliud guda, izei gaf þo samon usdaudein (faur) (izwis) in hairto Teitaus;
2 Corinthians 8 17 [B] unte raihtis bida andnam, aþþan usdaudoza wisands silba wiljands galaiþ du izwis.
2 Corinthians 8 18 [B] gaþ~þan~miþ~sandidedum imma broþar; þizei hazeins in aiwaggeljon and allos aikklesjons.
2 Corinthians 8 19 [B] aþþan ni þat~ain, ak jah gatewiþs fram aikklesjom miþ gasinþam uns miþ anstai þizai andbahtidon fram uns du fraujins wulþau jah gairnein unsarai;
2 Corinthians 8 20 [B] biwandjandans þata, ibai hvas uns fairinodedi in digrein þizai andbahtidon fram uns;
2 Corinthians 8 21 [B] garedandans auk goda ni þatainei in andwairþja gudis, ak jah in andwairþja manne.
2 Corinthians 8 22 [B] insandidedum þan miþ im broþar unsarana þanei gakausidedum in managaim ufta usdaudana wisandan, aþþan nu, sai, filaus mais usdaudozan trauainai managai in izwis;
2 Corinthians 8 23 [B] jaþ~þe bi Teitu, saei ist gaman mein jah gawaurstwa in izwis; jaþþe broþrjus unsarai apaustauleis aikklesjono, wulþus Xristaus.
2 Corinthians 8 24 [B] aþþan ustaiknein friaþwos izwaraizos jah unsaraizos hvoftuljos faur izwis in im ustaiknjandans in andwairþja aikklesjono.
2 Corinthians 9 1 [B] Aþþan bi andbahti þatei rahtoda du weihaim, ufjo mis ist du meljan izwis;
2 Corinthians 9 2 [B] unte wait gairnein izwara, þizaiei fra(m) izwis hvopa at Makidon[n]im, unte Axaïa gamanwida ist fram fairnin jera, jah þata us izwis aljan gawagida þans managistans izei.
2 Corinthians 9 3 [B] aþþan fauragasandida broþruns, ei hvoftuli unsara so fram izwis ni waurþi lausa in þizai halbai, ei swaswe qaþ , gamanwidai sijaiþ;
2 Corinthians 9 4 [B] ibai jabai qimand miþ mis Makidoneis jah bigitand izwis unmanwjans, gaaiwiskondau weis, ei ni qiþau jus, in þamma stomin þizos hvoftuljos.
2 Corinthians 9 5 [B] naudiþaurft nu man bidjan broþruns, ei galeiþaina du izwis jah fauragamanwjaina þana fauragahaitanan aiwlaugian izwarana, þana manwjana wisan swaswe wailaqiss jah ni swaswe bifaihon.
2 Corinthians 9 6 [B] þatuþ~þan, saei saiiþ us gaþagkja, us gaþagkja jah sneiþiþ, jah saei saiiþ in þiuþeinai, us þiuþeinai jah sneiþiþ.
2 Corinthians 9 7 [B] hvarjizuh swaswe fauragahugida hairtin, ni us trigon aiþþau us nau(þ)ai, unte hlasana giband frijoþ guþ.
2 Corinthians 9 8 [B] aþþan mahteigs ist guþ alla anst ufarassjan in izwis, ei in allamma sinteino allis ganauhan habandans ufarassjaiþ in allamma waurstwe godaize,
2 Corinthians 9 9 [B] swaswe gameliþ ist: tahida, gaf unledaim; uswaurts is wisiþ du aiwa.
2 Corinthians 9 10 [B] aþþan sa andstald(ands) fraiwa þana saiandan jah (hlai)ba du mata andstaldiþ jah managjai fraiw izwar jah wahsjan gataujai akrana uswaurhtais izwaraizos;
2 Corinthians 9 11 [B] in allamma gabignandans, in allai ainfalþein, sei waurkeiþ þairh uns aiwxaristian guda.
2 Corinthians 9 12 [B] unte andbahti þis gudjinassaus ni þatainei ist usfulljando gaidwa þize weihane, ak jah ufarassjando þairh managa awiliuda guda,
2 Corinthians 9 13 [B] þairh gakust þis andbahtjis mikiljandans guþ ana ufhauseinai andahaitis izwaris in aiwaggeljon Xristaus jah in ainfalþein gamainduþais du im jah du allaim,
2 Corinthians 9 14 [B] jah izei bidai faur izwis gairnjandans izwara in ufarassau<s> anstais gudis ana izwis.
2 Corinthians 9 15 [B] awiliud guda in þizos unusspillodons is gibos.
2 Corinthians 10 1 [B] Aþþan ik silba Pawlus bidja izwis bi qairrein jah mukamodein Xristaus, ikei ana andaugi raihtis hauns im in izwis, aþþan aljar wisands gatraua in izwis.
2 Corinthians 10 2 [B] aþþan bidja[n] ei ni andwairþs gatrauau trauainai, þizaiei man gadaursan ana sumans þans munandans uns swe bi leika gaggandans.
2 Corinthians 10 3 [B] in leika auk gaggandans ni bi leika drauhtinom.
2 Corinthians 10 4 [B] unte wepna unsaris drauhtinassaus ni leikeina, ak mahteiga guda du gataurþai tulgiþo,
2 Corinthians 10 5 [B] mitonins gatairandans jah all hauhiþos ushafanaizos wiþra kunþi gudis jah frahinþandans all fraþje jah in ufhausein Xristaus tiuhandans
2 Corinthians 10 6 [B] jah manwuba habandans du fraweitan all ufarhauseino, þan usfulljada izwara ufhauseins.
2 Corinthians 10 7 [B] þo bi andwairþja saihviþ. jabai hvas gatrauaiþ sik silban Xristaus wisan, þata þagkjai aftra af sis silbin, ei swaswe is Xristaus, swa jah weis.
2 Corinthians 10 8 [B] aþþan sweþauh jabai hva managizo hvopam bi waldufni unsar, þatei atgaf frauja unsis du timreinai jah ni du gataurþai izwarai, ni gaaiwiskonda.
2 Corinthians 10 9 [B] ei ni þugkjaima swe þlahsjandans izwis þairh bokos; -
2 Corinthians 10 10 [B] unte þos raihtis bokos, qiþand, kaurjos sind jah swinþos, iþ qums leikis lasiws jah waurd frakunþ; -
2 Corinthians 10 11 [B] þata þagkjai sa swaleiks, þatei hvileikai sium waurda þairh bokos aljar wisandans, swaleikai jah andwairþai waurstwa.
2 Corinthians 10 12 [B] unte ni gadaursum domjan unsis silbans aiþþau gadomjan uns du þaim sik silbans anafilhandam; ak eis in sis silbam sik [sik] silbans mitandans jah gadomjandans sik silbans du sis silbam ni fraþjand.
2 Corinthians 10 13 [B] iþ weis ni inu mitaþ hvopam, akei bi mitaþ garaideinais þoei gamat unsis guþ mitaþ fairrinnandein und jah izwis. -
2 Corinthians 10 14 [B] ni auk swaswe ni fairrinnandans und izwis ufarassau ufþanjam uns, unte jah und izwis gasniumidedum in aiwaggeljon Xristaus. -
2 Corinthians 10 15 [B] ni inu mitaþ hvopandans in framaþjaim arbaidim, aþþan wen habam at wahsjandein galaubeinai izwarai in izwis mikilnan bi garaideinai unsarai du ufarassau,
2 Corinthians 10 16 [B] ufarjaina izwis aiwaggeljon merjan, ni in framaþjaim arbaidim du manwjaim hvopan.
2 Corinthians 10 17 [B] aþþan sa hvopands in fraujin hvopai.
2 Corinthians 10 18 [B] unte ni saei sik silban gaswikunþeiþ, jains ist gakusan[d]s, ak þanei frauja gaswikunþeiþ.
2 Corinthians 11 1 [B] Ei wainei usþulaidedeiþ meinaizos leitil hva unfrodeins; akei jah usþulaiþ mik.
2 Corinthians 11 2 [B] unte aljanonds izwis gudis aljana; gawadjoda auk izwis ainamma waira mauja swikna du usgiban Xristau.
2 Corinthians 11 3 [B] aþþan og, ibai aufto swaswe waurms Aiwwan uslutoda filudeisein seinai, riurja wairþaina fraþja izwara af ainfalþein jah swiknein þizai in Xristau.
2 Corinthians 11 4 [B] jabai nu sa qimanda anþarana Iesu mereiþ, þanei weis ni meridedum, aiþþau ahman anþarana nimiþ, þanei ni nemuþ, aiþþau aiwaggeljon anþara þoei ni andnemuþ, waila usþulaideduþ.
2 Corinthians 11 5 [B] man auk ni waihtai mik minnizo gataujan þaim ufar mikil wisandam apaus<tau>lum.
2 Corinthians 11 6 [B] jabai unhrains im waurda, akei ni kunþja; aþþan in allamma gabairhtidai in allaim du izwis.
2 Corinthians 11 7 [B] aiþþau ibai frawaurht tawida, mik silban haunjands, ei jus ushauhjaindau, unte arwjo gudis aiwaggeljon merida izwis?
2 Corinthians 11 8 [B] anþaros aikklesjons birauboda, nimands andawizn du izwaramma andbahtja, jah wisands at izwis jah ushaista ni ainnohun kaurida;
2 Corinthians 11 9 [B] unte þarbos meinos usfullidedun broþrjus qimandans af Makidonai, jah (in) allaim unkaureinom izwis mik silban fastaida jah fasta.
2 Corinthians 11 10 [B] ist sunja Xristaus in mis, unte so hvoftuli ni faurdammjada in mis in landa Akaje.
2 Corinthians 11 11 [B] in hvis? unte ni frijo izwis? guþ wait.
2 Corinthians 11 12 [B] iþ þatei tauja jah taujan haba, ei usmaitau inilon þize wiljandane inilon, ei in þammei hvopand, bigitaindau swaswe jah weis.
2 Corinthians 11 13 [B] unte þai swaleikai galiugaapaustauleis, waurstwjans hindarweisai, gagaleikondans sik du apaustaulum Xristaus.
2 Corinthians 11 14 [B] jah nist sildaleik, unte silba Satana gagaleikoþ sik aggil[l]au liuhadis.
2 Corinthians 11 15 [B] nist mikil, jabai andbahtos is gagaleikond sik (s)we andbahtos garaihteins, þizeei andeis wairþiþ (bi) waurstwam ize.
2 Corinthians 11 16 [B] aftra qiþa, ibai hvas mik muni unfrodana; aiþþau waila þau swe unfrodana nimaiþ mik, ei jah ik leitil hva hvopau.
2 Corinthians 11 17 [B] þatei rodja ni rodja bi fraujan, ak swe in unfrodein in þamma stomin þizos hvoftuljos.
2 Corinthians 11 18 [B] unte managai hvopand bi leika, jah ik hvopa.
2 Corinthians 11 19 [B] unte azetaba u(s)þulaiþ þans unwitans, frodai wisandans.
2 Corinthians 11 20 [B] usþulaiþ, jabai hvas izwis gaþiwaiþ, jabai hvas fraïtiþ, jabai hvas usnimiþ, jabai hvas in arbaidai briggiþ, jabai hvas izwis in andawleizn slahiþ.
2 Corinthians 11 21 [B] bi unsweriþai qiþa, swe þatei weis siukai weseima; iþ in þammei hve hvas anananþeiþ, in unfrodein qiþa, gadars jah ik;
2 Corinthians 11 22 [B] Haibraieis sind, jah ik; Israeleiteis sind, jah ik; fraiw Abrahamis sind, jah ik;
2 Corinthians 11 23 [B] andbahtos Xristaus sind, swaswe unwita qiþa, mais ik; (i)n arbaidim managizeim, (i)n karkarom ufarassau, in slahim ufarassau, in dauþeinim ufta;
2 Corinthians 11 24 [B] fram Iudaium fimf sinþam fidwor tiguns ainamma wanans nam;
2 Corinthians 11 25 [B] þrim sinþam wandum usbluggwans was; ainamma sinþa stainiþs was; þrim s(in)þam usfarþon gatawida us skipa; naht jah dag in diupiþai was mareins;
2 Corinthians 11 26 [B] wratodum ufta, bireikeim ahvo, bireikeim waidedjane, bireikeim us kunja, bireikeim us þiudom, bireikeim in baurg, bireikeim in auþidai, bireikeim in marein, bireikeim in galiugabroþrum,
2 Corinthians 11 27 [B] aglom jah arbaidim, in wokainim ufta, in gredau jah þaurstein, in lausqiþrei(m) ufta, in friusa jah naqadein;
2 Corinthians 11 28 [B] inuh þo afar þata arbaiþs meina seiteina, saurga meina allaim aikklesjom.
2 Corinthians 11 29 [B] hvas siukiþ, jah ni siukau? hvas afmarzjada, jah ik ni tund(n)au?
2 Corinthians 11 30 [B] jabai hvopan skuld sijai, þaim siukeins meinaizos hvopau.
2 Corinthians 11 31 [B] guþ jah atta fraujins Iesuis wait, sa þiuþeiga du aiwam, þatei ni liuga.
2 Corinthians 11 32 [B] in Damaskon fauramaþleis þiudos Araitins þiudanis witaida baurg Damaskai gafahan mik wiljands,
2 Corinthians 11 33 [B] jah þairh augadauro in snorjon athahans was and baurgswaddjau jah unþaþlauh handuns is.
2 Corinthians 12 1 [B] hvopan binah, akei ni batizo ist, jah þan qima in siunins jah andhuleinins fraujins.
2 Corinthians 12 2 [B] wait mannan in Xristau faur jera fidwortaihun, jaþþe in leika ni wait, jaþþe inuh leik ni wait, guþ wait, frawulwanana þana swaleikana und þridjan himin;
2 Corinthians 12 3 [B] jah wait þana swaleikana mannan, jaþþe in leika jaþþe inuh leik nih wait, guþ wait,
2 Corinthians 12 4 [B] þatei frawulwans warþ in wagg jah hausida unqeþja waurda, þoei ni skulda sind mann rodjan.
2 Corinthians 12 5 [B] faur þana swaleikana hvopa, iþ faur mik silban ni waiht hvopa, niba in unmahtim meinaim.
2 Corinthians 12 6 [B] aþþan jabai wiljau hvopan, ni sijau unwita, unte sunja qiþa, iþ freidja, ibai hvas in mis hva muni ufar þatei gasaihviþ aiþþau gahauseiþ hva us mis.
2 Corinthians 12 7 [B] jah bi filusnai andhuleino, ei ni ufarhafnau, atgibana ist mis hnuto leika meinamma, aggilus Satanins, ei mik kaupastedi, ei ni ufarhugjau.
2 Corinthians 12 8 [B] bi þatei þrim sinþam frauja<n> baþ ei afstoþi af mis;
2 Corinthians 12 9 [B] jah qaþ mis: ganah þuk ansts meina, unte mahts in siukeim ustiuhada. filu gabaurjaba nu mais hvopa in siukeim meinaim, ei ufarhleiþrjai ana mis mahts Xristaus.
2 Corinthians 12 10 [B] in þizei mis galeikaiþ in siukeim, in anamahtim, in nauþim, in wrekeim, in þreihslam faur Xristu; unte þan siuka, þan mahteigs im.
2 Corinthians 12 11 [B] warþ unwita hvopands, jus mik gabaidideduþ; aþþan ik skulds was fram izwis gakannjan, unte ni waihtai mins habaida þaim ufar filu apaustaulum, jah jabai ni waihts im.
2 Corinthians 12 12 [B] aiþþau sweþauh taikneis apaustaulaus gatawidos waurþun in izwis in allai þulainai, taiknim jah fauratanjam jah mahtim.
2 Corinthians 12 13 [B] hva auk ist, þize wanai weseiþ ufar anþaros aikklesjons, nibai þatei ik silba ni kaurida izwis? fragibiþ mis þata skaþis.
2 Corinthians 12 14 [B] sai, þridjo þata manwus im qiman at izwis, jah ni kaurja izwis; unte ni sokja izwaros aihtins, ak izwis; ni auk skulun barna fadreinam huzdjan, ak fadreina barnam.
2 Corinthians 12 15 [B] aþþan ik gabaurjaba fraqima jah fraqimada faur saiwalos izwaros, sweþauh ei ufarassau izwis frijonds minz frijoda.
2 Corinthians 12 16 [B] aþþan s<i>ai nu, ik ni kaurida izwis, ak wisands a(u)fto listeigs hindarweisein izwis nam.
2 Corinthians 12 17 [B] ibai þairh hvana þizeei insandida du izwis bifaihoda izwis?
2 Corinthians 12 18 [B] baþ Teitu jah miþinsandida imma broþar; ibai hva bifaihoda izwis Teitus? niu þamma samin ahmin iddjedum? niu þaim samam laistim?
2 Corinthians 12 19 [B] aftra þugkeiþ izwis ei sunjo[da]ma uns wiþra izwis? in andwairþja gudis in Xristau rodjam, þatuþ~þan all, liubans, in izwaraizos gatimreinais.
2 Corinthians 12 20 [B] unte og, ibai aufto qimands ni swaleikans swe wiljau bigitau izwis, jah ik bigitaidau izwis swaleiks swe ni wileiþ mik, ibai aufto þwairheins, aljan, jiukos, bihaita, birodeinos, haifsteis, drobnans;
2 Corinthians 12 21 [B] ibai aftra qimandan mik guþ gahaunjai at izwis jah qaino managans þize faura frawaurkjandane jah ni idreigondane ana unhrainiþai þoei gatawidedun, horinassau jah aglaitein[o].
2 Corinthians 13 1 [B] Þridjo þata qima at izwis. ana munþa twaddje weitwode jah þrije gastandai all waurde.
2 Corinthians 13 2 [B] fauraqaþ jah aftra fauragateiha, swaswe andwairþs anþaramma sinþa jah aljaþro nu melja þaim faura frawaurkjandam jah anþaraim allaim, þatei jabai qima, aftra ni freidja.
2 Corinthians 13 3 [B] unte kustu sokeiþ þis in mis rodjandins Xristaus, saei ni siukiþ in izwis, ak mahteigs ist in izwis.
2 Corinthians 13 4 [B] aþþan jabai ushramiþs was us siukein, akei libaiþ us mahtai gudis; jah auk siukam in imma, akei libam miþ imma us mahtai gudis in izwis.
2 Corinthians 13 5 [B] izwis silbans fragiþ sijaidu in galaubeinai; silbans izwis kauseiþ, þauh niu kunnuþ þatei Iesus Xristus in izwis ist? ibai aufto ungakusanai sijuþ ?
2 Corinthians 13 6 [B] aþþan wenja ei kunneiþ þatei weis ni sijum ungakusanai.
2 Corinthians 13 7 [B] aþþan bidja du guda ei ni waiht ubilis taujaiþ; ni ei weis [un]gakusanai þugkjaima, ak ei jus þata godo taujaiþ, ei weis ungakusanai þugkjaima.
2 Corinthians 13 8 [B] ni auk magum hva wiþra sunja, ak faur sunja.
2 Corinthians 13 9 [B] aþþan faginom, þan weis siukam, iþ jus (s)winþai sijuþ; þizuh auk jah b(i)djam, izwaraizos ustauhtais.
2 Corinthians 13 10 [B] duþþe þata aljaþro melja, ei andwairþs harduba ni taujau bi waldufnja þammei frauja fragaf mis du gatimreinai jah ni du gataurþai.
2 Corinthians 13 11 [B] þata anþar, broþrjus, faginoþ, ustauhanai sijaiþ, samo fraþjaiþ, gawairþi taujandans sijaiþ, jah guþ gawairþeis jah friaþwos wairþiþ miþ izwis.
2 Corinthians 13 12 [B] goljaiþ izwis misso in frijonai weihai. goljand izwis þai weihans allai.
2 Corinthians 13 13 [B] du Kaurinþaium anþara ustauh.
Galatians 1 1 [B] (P)awlus, apaustaulus, ni af mannam nih þairh mannan, ak þairh Iesu Xristu jah guþ attan, ize urraisida ina us dauþaim,
Galatians 1 2 [B] jah þai miþ mis allai broþrjus aikklesjom Galatiais.
Galatians 1 3 [B] ansts izwis jah gawairþi fram guda attin jah fraujin unsaramma Iesu Xristau,
Galatians 1 4 [B] izei gaf si(k) s(i)lban faur frawaurhtins unsaros, ei uslausidedi uns us þam(m)a andwairþin aiwa ubilin bi w(i)ljin gudis jah attins unsaris,
Galatians 1 5 [B] þammei wulþus du aiwam, amen.
Galatians 1 6 [B] sildaleikja ei swa[swe] sprauto afwandjanda af þamma laþondin izwis in anstai Xristaus du anþaramma aiwaggelja,
Galatians 1 7 [B] þatei nist anþar, alja sumai sind þai drobjandans izwis jah wiljandans inwandjan aiwaggeli Xristaus . . . .
Galatians 1 8 
Galatians 1 9 
Galatians 1 10 
Galatians 1 11 
Galatians 1 12 
Galatians 1 13 
Galatians 1 14 
Galatians 1 15 
Galatians 1 16 
Galatians 1 17 
Galatians 1 18 
Galatians 1 19 
Galatians 1 20 [B] aþþan þatei melja izwis, sai, in andwairþja gudis, ei ni liuga.
Galatians 1 21 [B] þaþro qam ana fera Saurais jah Kileikiais.
Galatians 1 22 [B] wasuþ~þan unkunþs wlita aikklesjom Iudaias þaim in Xristau;
Galatians 1 23 [B] þatainei hausjandans wesun þatei saei wrak uns simle, nu mereiþ galaubein þoei suman brak;
Galatians 1 24 [B] jah in mis mikilidedun guþ.
Galatians 2 1 [B] Þaþroh bi ·id· jera usiddja aftra in Iairusaulwma miþ Barnabin, ganimands miþ mis jah Teitu.
Galatians 2 2 [B] uzuþ~þan~iddja bi andhuleinai, jah ussok im aiwaggeli þatei merja in þiudom, iþ sundro þaimei þuhta, ibai sware rinnau aiþþau runnjau.
Galatians 2 3 [B] akei nih Teitus, sa miþ mis, Kreks wisands, baidiþs was bimaitan.
Galatians 2 4 [B] aþþan in þizei ufsliupandane galiugabroþre, þaiei innufslupun biniuhsjan freihals unsarana þanei aihum in Xristau Iesu, ei unsis gaþiwaidedeina;
Galatians 2 5 [B] þaimei ni hveilohun gakunþedum ufhnaiwein, ei sunja aiwaggeljons gastandai at izwis.
Galatians 2 6 [B] aþþan af þaim þugkjandam wisan hva, hvileikai simle wesun ni waiht mis wulþr(a)is ist, guþ mans andwairþi ni andsitaiþ; aþþan mis þai þugkjandans ni waiht anainsokun;
Galatians 2 7 [B] ak þata wiþrawairþo, gasaihvandans þatei gatrauaida was mis aiwaggeljo faurafilljis, swaswe Paitrau bimaitis,
Galatians 2 8 [B] unte saei waurstweig gatawida Paitrau du apaustaulein bimaitis, waurstweig gatawida jah mis in þiudos,
Galatians 2 9 [B] jah ufkunnandans anst þo gibanon mis, Paitrus jah Iakobus jah Iohannes, þa(i)ei þuhtedun sa(ul)eis wisan, taihswons atgebun mis jah Barnabin gamaineins, swe weis du þiudom, iþ eis du bimaita;
Galatians 2 10 [B] þatainei þizei unledane ei gamuneima þatei usdaudida þata silbo taujan.
Galatians 2 11 [B] aþþan þan qam Paitrus in Antiokjai, in andwairþi imma andstoþ, unte gatarhiþs was.
Galatians 2 12 [B] unte faurþizei qemeina sumai fram Iakobau, miþ þiudom matida; iþ biþe qemun, ufslaup jah afskaiskaid sik ogan<d>s þans us bimaita.
Galatians 2 13 [B] jah miþlitidedun imma þai anþarai Iudaieis, swaei Barnabas miþgatauhans warþ þizai litai ize.
Galatians 2 14 [B] ake biþe ik gasahv þatei ni raihtaba gaggand du sunjai aiwaggeljons, qaþ du Paitrau faura allaim: (jab)ai þu Iudaius wisands þiudisko libais jah ni iudaiwisko, hvaiwa þiudos baideis iudaiwiskon?
Galatians 2 15 [B] weis raihtis <wistai> Iudaieis wisandans jah ni us þiudom frawaurhtai;
Galatians 2 16 [B] aþþan witandans þatei ni wairþiþ garaihts manna us waurstwam witodis, alja þairh galaubein Iesuis Xristaus, jah weis in Xristau Iesua galaubidedum, ei garaihtai wairþaima us galaubeinai Xristaus Iesuis jah ni us waurstwam witodis; unte ni wairþiþ garaihts us waurstwam witodis ainhun leike.
Galatians 2 17 [B] aþþan jabai sokjandans ei garaihtai domjaindau in . . . .
Galatians 2 18 [A] unte jabai þatei gatar, þata aftra timrja, missataujandan mik silban ustaiknja.
Galatians 2 19 [A] unte ik þairh witoþ witoda gaswalt, ei guda libau.
Galatians 2 20 [A] Xristau miþushramiþs warþ, iþ liba nu ni þanaseiþs ik, iþ libaiþ in mis Xristus. aþþan þatei nu liba in leika, in galaubeinai liba sunus gudis, þis frijondins mik jah atgibandins sik silban faur mik.
Galatians 2 21 [A] ni faurqiþa anstai gudis; unte jabai þairh witoþ garaihtei, aiþþau jah Xristus sware gaswalt.
Galatians 3 1 [A] O unfrodans Galateis! hvas izwis afhugida sunjai ni ufhausjan? izwizei faura augam Iesus Xristus faurameliþs was, in izwis ushramiþs?
Galatians 3 2 [A] þat~ain wiljau witan fram izwis, uzu waurstwam witodis ahman nemuþ þau uzu gahauseinai galaubeinais?
Galatians 3 3 [A] swa unfroþans sijuþ? anastodjandans ahmin nu leika ustiuhiþ?
Galatians 3 4 [A] swa filu gawunnuþ sware? aþþan jabai sware!
Galatians 3 5 [A] saei nu andstaldiþ izwis ahmin jah waurkeiþ mahtins in izwis, uzu waurstwam witodis þau uzu gahauseinai galaubeinais?
Galatians 3 6 [A] swaswe jah Abraham galaubida guda . . . .
Galatians 3 7 
Galatians 3 8 
Galatians 3 9 
Galatians 3 10 
Galatians 3 11 
Galatians 3 12 
Galatians 3 13 
Galatians 3 14 
Galatians 3 15 
Galatians 3 16 
Galatians 3 17 
Galatians 3 18 
Galatians 3 19 
Galatians 3 20 
Galatians 3 21 
Galatians 3 22 
Galatians 3 23 
Galatians 3 24 
Galatians 3 25 
Galatians 3 26 
Galatians 3 27 [A] swa managai auk swe in Xristau daupidai wesuþ, Xristau gahamodai sijuþ.
Galatians 3 28 [A] nist Judaius nih Kreks, nist skalks nih freis, nist gumakund nih qinakund; unte allai jus ain sijuþ in Xristau Iesu.
Galatians 3 29 [A] aþþan þande jus Xristaus, þannu Abrahamis fraiw sijuþ jab~bi gahaitam arbjans.
Galatians 4 1 [A] Aþþan qiþa: swalaud melis swe arbinumja niuklahs ist, ni und waiht iusiza ist skalka, frauja allaize wisands;
Galatians 4 2 [A] akei uf raginjam ist jah fauragaggam und garehsn attins.
Galatians 4 3 [A] swa jah weis, þan wesum barniskai, uf stabim þis fairhvaus wesum skalkinondans.
Galatians 4 4 [A] iþ biþe qam usfulleins melis, insandida guþ sunu seinana, waurþanana us qinon, waurþanana uf witoda,
Galatians 4 5 [A] ei þans uf witoda usbauht[id]edi, ei suniwe sibja andnimaima.
Galatians 4 6 [A] aþþan þatei sijuþ jus sunjus gudis, insandida guþ ahman sunaus seinis in hairtona izwara hropjandan: abba, fadar!
Galatians 4 7 [A] swaei ni þanaseiþs is skalks, <ak sunus; iþ> þande sunus, jah arbja gudis þairh Xristu.
Galatians 4 8 [A] akei þan sweþauh ni kunnandans guþ, þaim þoei wistai ni sind guda skalkinodeduþ;
Galatians 4 9 [A] iþ nu sai, ufkunnandans guþ, maizuþ~þan gakunnaidai fram guda, hvaiwa gawandideduþ izwis aftra du þaim unmahteigam jah halkam stabim, þaimei aftra iupana skalkinon wileiþ?
Galatians 4 10 [A] dagam witaiþ jah menoþum jah melam jah aþnam.
Galatians 4 11 [A] og izwis, ibai sware arbaididedjau in izwis.
Galatians 4 12 [A] aþþan wairþaiþ swe ik, unte jah ik swe jus, broþrjus, bidja izwis. ni waiht mis gaskoþuþ.
Galatians 4 13 [A] wituþ þatei þairh siukein leikis aiwaggelida izwis þata frumo,
Galatians 4 14 [A] jah fraistubnjai ana leika meinamma ni frakunþeduþ, ni andspiwuþ, ak swe aggelu gudis andnemuþ mik, swe Xristu Iesu.
Galatians 4 15 [A] hvileika was nu audagei izwara? weitwodja auk izwis þatei jabai mahteig wesi, augona izwara usgrabandans atgebeiþ mis.
Galatians 4 16 [A] iþ nu swe fijands izwis warþ, sunja gateihands izwis?
Galatians 4 17 [A] aljanond izwis ni waila, ak usletan izwis wileina, ei im aljanoþ.
Galatians 4 18 [A] aþþan goþ ist aljanon in godamma sinteino, jan~ni þatainei in þammei ik sijau andwairþs at izwis.
Galatians 4 19 [B] . . . . þanzei aftra fita, unte gab(a)irhtjaidau Xristaus in izwis.
Galatians 4 20 [B] aþþan wilda qiman at izwis nu jah inmaidjan stibna meina; unte afslauþiþs im in izwis.
Galatians 4 21 [B] qiþiþ mis, jus uf witoda wiljandans wisan, þata witoþ niu hauseiþ?
Galatians 4 22 [B] gameliþ ist auk þatei Abraham twans aihta sununs, ainana us þiujai jah ainana us frijai;
Galatians 4 23 [B] akei þan sa us þiujai bi leika gabaurans was, iþ sa us frijai bi gahaita;
Galatians 4 24 [B] þatei sind aljaleikodos; þos auk sind twos triggwos: aina raihtis af fairgunja Seina in þiwadw bairandei, sei ist Agar;
Galatians 4 25 [B] Seina fairguni ist in Arabia, gamarko<þ> þizai nu Iairusalem, iþ skalkinoþ miþ seinaim barnam.
Galatians 4 26 [B] iþ so iupa Iairusalem frija ist, sei ist aiþei unsara.
Galatians 4 27 [B] gameliþ ist auk: sifai stairo so unbairandei, tarmei jah hropei so ni fitandei, un(t)e managa barna þizos auþjons mais þau þizos aigandeins aban.
Galatians 4 28 [B] aþþan weis, broþrjus, bi Isakis gahaita barna sium.
Galatians 4 29 [B] akei þan swaswe sa bi leika gabaurana wrak þana bi ahmin, swah jah nu.
Galatians 4 30 [B] akei hva qiþiþ þata gamelido? uswairp þizai þiujai jah þamma sunau izos; unte ni nimiþ arbi sunus þiujos miþ sunau frijaizos.
Galatians 4 31 [B] þannu nu, broþrjus, ni sijum þiujos barna, ak frijaizos
Galatians 5 1 [B] Þammei freihalsa uns Xristus frijans brahta standaiþ nu <jah> ni aftra skalkinassaus jukuzja usþulaiþ.
Galatians 5 2 [B] sai, ik Pawlus qiþa izwis þatei jabai bimaitiþ, Xristus izwis nist du botai.
Galatians 5 3 [B] aþþan weitwodja hvamme<h> manne bimaitanaize, þatei skula ist all witoþ taujan.
Galatians 5 4 [B] lausai sijuþ af Xristau, juzei in witoda garaihtans qiþiþ izwis; us anstai us(dr)usuþ;
Galatians 5 5 [B] aþþan weis ahmin us galaubeinai wenais garaihteins beidam;
Galatians 5 6 [B] unte in Xristu Iesu nih bimait waiht gamag nih faurafilli, ak galaubeins þairh friaþwa waurstweiga.
Galatians 5 7 [B] (r)unnuþ waila; hvas izwis galatida sunjai ni ufhausjan?
Galatians 5 8 [B] so gak(un)ds (ni) (u)s þamma laþondi(n) (i)zwis ist.
Galatians 5 9 [B] leitil bei<s>tis allana daig distai(r)iþ.
Galatians 5 10 [B] ik gatraua in izwis in fraujin (þ)a(t)ei ni waiht aljis hugjiþ; aþþan sa drobjands izwis sa bairai þo wargiþa, sahvazuh saei sijai.
Galatians 5 11 [B] aþþan ik, broþrjus, jabai bimai(t) merjau, duhve þanamais wrikada? þannu gatauran ist marzeins galgins.
Galatians 5 12 [B] wainei jah usmaitaindau þai drobjandans izwis.
Galatians 5 13 [B] jus auk du freihalsa laþo(d)ai sijuþ, broþrjus; þatainei ibai þana freihals du lewa leik(is) taujaiþ, ak in friaþwos ahmins skalkinoþ izwis misso.
Galatians 5 14 [B] unte all witoþ in izwis in ainamma waurda usfulljada, in þamma: frijos nehvundjan þeinana swe þuk silban.
Galatians 5 15 [B] iþ jabai iz(wi)s misso beitiþ jah fair[r]inoþ, saihviþ, i(b)ai fram izwis misso fraqimaindau.
Galatians 5 16 [B] aþþan qiþ(a) (e)i ahmin gaggaiþ jah lustu leikis ni ustiuhaiþ.
Galatians 5 17 [B] unte leik gairneiþ wiþra ahman, iþ ahma wiþra leik, þo nu sis misso andstandand, ei ni þishvah þatei wileiþ, þata taujaiþ.
Galatians 5 18 [B] aþþan jabai ahmin tiuhanda, ni sijuþ uf witoda.
Galatians 5 19 [B] aþþan swikunþa sind waurstwa leikis, þatei ist: horinassus, kalkinassus, unhrainiþa, (ag)laitei,
Galatians 5 20 [B] galiugagude skalkinassus, lubjaleisei, fiaþwos, haifsteis, aljan, hatiza, jiukos, twisstasseis, [birodeinos] hairaiseis,
Galatians 5 21 [B] neiþa, maurþra, drugkaneins, gabauros jah þata galeiko þaim, þatei faur<a>qiþa izwis, swe ju fauraqaþ, þatei þai þata swaleik [ta]taujandans þiudangardjos gudis arbjans ni wairþand.
Galatians 5 22 [B] iþ akran ahmins ist friaþwa, faheds, gawairþi, usbeisnei, selei, bleiþei, galaubeins,
Galatians 5 23 [B] qairrei, gahobains, swiknei; wiþra þo swaleika nist witoþ.
Galatians 5 24 [B] iþ þaiei sind Xristaus, leik sein ushramidedun miþ winnom jah lustum.
Galatians 5 25 [B] jabai libam ahmin, ahmin (j)ah gaggam.
Galatians 5 26 [B] ni wairþaima flau(ta)i, uns (m)isso ushaitandans, misso in neiþa wisandans.
Galatians 6 1 [B] Broþrjus, jabai gafahaidau manna in hvizai missadede, jus þai ahmeinans gaþwastjaiþ þana swaleikana in ahmin qairreins, atsaihvands þuk silban, ibai jah þu fraisaizau.
Galatians 6 2 [B] izwaros misso kauriþos bairaiþ, jah swa usfulleiþ witoþ Xristaus.
Galatians 6 3 [B] iþ jabai þugkeiþ hvas hva wisan, ni waiht wisands, sis silbin fraþjamarzeins ist.
Galatians 6 4 [B] iþ waurstw sein silbins kiusai hvarjizuh, jah þan in sis silbin hvoftulja habai jah ni in anþaramma;
Galatians 6 5 [B] hvarjizuh auk swesa baurþein bairiþ.
Galatians 6 6 [B] aþþan gamainjai sa laisida waurda þamma laisjandin in allaim godaim.
Galatians 6 7 [B] ni wairþaiþ airzjai; guþ ni bilaikada. manna auk þatei saiiþ þatuh jah sneiþiþ.
Galatians 6 8 [B] unte saei saiiþ in leika seinamma, us þamma leika jah sneiþiþ riurein; iþ saei saiiþ in ahmin, us ahmin jah sneiþiþ libain aiweinon.
Galatians 6 9 [B] aþþan þata godo taujandans ni wairþaima usgrudjans; unte at mel swesata sneiþam ni afmauidai.
Galatians 6 10 [B] þannu nu, þandei mel habam, waurkjam þiuþ wiþra allans, þishun wiþra swesans galaubeinai.
Galatians 6 11 [B] sai, hvileikaim bokom izwis gamelida meinai handau.
Galatians 6 12 [B] swa managai swe wileina samjan sis in leika, þai nauþjand izwis bimaitan, ei hveh wrakja galgins Xristaus ni winnaina.
Galatians 6 13 [B] nih þan sweþauh þai ize bimaitanai sind, witoþ fastand, ak wileina izwis bimaitan, ei in izwaramma leika hvopaina.
Galatians 6 14 [B] iþ mis ni sijai hvopan ni in waihtai, niba in galgins (fraujins) (u)nsaris Iesuis Xristaus, þairh þ(anei) (m)is fairhvaus ushramiþs ist jah ik fairhvau.
Galatians 6 15 [B] unte nih bimait waiht ist, ni faurafilli, ak niuja gaskafts.
Galatians 6 16 [B] jah swa managai swe þizai garaideinai galaistans sind, gawairþi ana im jah armaio jah ana Israela gudis.
Galatians 6 17 [B] þanamais arbaide ni ainshun mis gansjai: unte ik stakins fraujins unsaris Iesuis Xristaus ana leika meinamma baira.
Galatians 6 18 [B] du Galatim ustauh.
Ephesians 1 1 [B] Pawlus, apau(s)taulus Xristaus Iesuis þairh wiljan gudis, þaim weiham þaim wisandam in Aifaison jah triggwaim in Xristau Iesu.
Ephesians 1 2 [B] ansts izwis jah gawairþi fram guda attin unsaramma jah fraujin Iesu Xristau.
Ephesians 1 3 [B] þiuþiþs guþ jah atta fraujins unsaris Iesuis Xristaus, izei gaþiuþida uns in allai þiuþeinai ahmeinai in himinakundaim in Xristau.
Ephesians 1 4 [B] swaswe gawalida unsis in imma faur gasatein fairhvaus, ei sijaima weis weihai jah unwammai in andwairþja is in friaþwai.
Ephesians 1 5 [B] fauragarairoþ uns du suniwe gadedai þairh Iesu Xristu in imma bi leikainai wiljins seinis,
Ephesians 1 6 [B] du hazeinai wulþaus anstais seinaizos, in þizaiei ansteigs was uns in þamma liubin sunau seinamma,
Ephesians 1 7 [B] in þammei habam faurbauht, f(r)a(le)t frawaurhte þairh bl(oþ) is, bi gabein wu(l)þaus a(ns)tais is,
Ephesians 1 8 [B] þoei ufarassau ganohida in uns in allai handugein jah frodein,
Ephesians 1 9 [B] kannjan unsis runa wiljins seinis b(i) (w)iljin, saei fauragaleikaida imma
Ephesians 1 10 [B] du fauragaggja (u)sfulleinais mele, aftra (usfu)lljan alla in Xristau, þo (ana) himinam jah ana airþai in imma,
Ephesians 1 11 [B] in þammei hlauts gasatidai wesum, faur(a)garedanai (b)i w(i)ljin gudis þ(is) alla in al(l)aim waurkjandins bi muna (wi)ljins seinis,
Ephesians 1 12 [B] ei sijaima weis du hazeinai wulþaus is þai faur(a)wenjandans in Xristau,
Ephesians 1 13 [B] in þammei jah jus gahausjandans waurd sunjos, aiwaggeli ganis(t)ais izwaraizos, þammei (ga)laubjandan(s) ga(si)glidai (w)aurþuþ ahmin ga(ha)itis þamma weihin,
Ephesians 1 14 [B] izei ist (wa)di arbjis unsaris du faur(b)auhtai (ga)freideinais, du hazeinai wulþaus is.
Ephesians 1 15 [B] duþþe jah ik, gahausjan(ds) izwara galaubein in fraujin Iesu Xristau jah friaþwa in allans þ(a)ns weihans,
Ephesians 1 16 [B] unsweibands awiliudo in izwara, gamund (waurk)jands in bidom meinaim,
Ephesians 1 17 [B] ei guþ fraujins u(n)saris Iesuis Xristaus, atta wulþ(a)us, gibai izwis ahman handugeins jah andhuleinais in ufkunþja seinamma,
Ephesians 1 18 [B] inliuh[i]tida augona hairtins izwaris, ei witeiþ jus hva ist wens laþonais is, hvileiku<h> gabei wulþaus arbjis is in weihaim,
Ephesians 1 19 [B] jah hva ufarass(u)s mikileins mahtais is in uns þaim galaubjandam bi waur(s)twa mahtais swinþeins is,
Ephesians 1 20 [B] þatei gawaurhta in Xristau, urraisjands ina us dauþaim jah gasatida in taihswon seinai in himinam
Ephesians 1 21 [B] ufaro allaize reikje jah waldufnje jah mahte jah fraujinassiwe jah allaize namne namnidaize ni þatainei in þamma aiwa, ak jah in þamma anawairþin.
Ephesians 1 22 [B] jah all ufhnaiwida uf fotuns imma jah ina atgaf haubiþ ufar alla aikklesjon,
Ephesians 1 23 [B] sei ist leik is, fullo þis alla in allaim usfulljandins.
Ephesians 2 1 [B] Jah izwis wisandans dauþans missadedim jah frawaurhtim izwaraim,
Ephesians 2 2 [B] in þaimei simle iddjeduþ bi þizai aldai þis aiwis, bi reik waldufnjis luftaus, ahmins þis (n)u waurkjandins in sunum ungalaubeinais,
Ephesians 2 3 [B] in þaimei jah weis allai usmetum suman in lustum leikis unsaris, taujandans wiljans leikis jah gamitone, jah wisum wistai barna hatis, swaswe jah þai anþarai.
Ephesians 2 4 [B] iþ guþ, gabeigs wisands in armahairtein, in þizos managons frijaþwos in þizaiei frijoda uns,
Ephesians 2 5 [B] jah wisandans uns dauþans frawaurhtim , miþgaqiwida uns Xristau - anstai sijum ganasidai -
Ephesians 2 6 [B] jah miþurraisidai jah miþga(s)atidai in himinakundaim in Xristau Iesu,
Ephesians 2 7 [B] ei ataugjai in aldim þaim anagaggandeim ufarassu gabeins anstais seinaizos in selein bi uns in Xristau Iesu.
Ephesians 2 8 [B] unte anstai sijuþ ganasidai þairh galaubein, jah þata ni us izwis, ak gudis giba ist;
Ephesians 2 9 [B] ni us waurstwam, ei hvas ni hvopai,
Ephesians 2 10 [B] ak is sijum taui, gaskapanai in Xristau Iesu du waurstwam godaim, þoei fauragamanwida guþ, ei in þaim (ga)ggaima.
Ephesians 2 11 [B] duþþe gamuneiþ þatei jus þiudos simle wesuþ in leika, þai namnidans unbimaitanai fram þizai namnidon bimait in leika handuwaurht.
Ephesians 2 12 [B] unte wesuþ þan in jainamma mela inuh Xristu, framaþjai usmetis Israelis jah gasteis gahaite trausteis, wen ni habandans jah g(uda)lausai in manasedai.
Ephesians 2 13 [B] iþ (nu) sai, in Xristau Iesu jus juzei sim(le) (w)esuþ fairra, waurþuþ nehva in bloþa Xristaus.
Ephesians 2 14 [B] sa auk ist gawairþi unsar, saei gatawida þo ba du samin jah miþgardawaddju faþos gatairands,
Ephesians 2 15 [B] fijaþwa, ana leika seinamma witoþ anabusne garaideinim gatairands, ei þans twans gaskopi in sis silbin du ainamma niujamma mann, waurkjan(ds) gawairþi,
Ephesians 2 16 [B] jah gafriþodedi þans bans in ainamma leika guda þairh galgan, afslahan<d>s fijaþwa in sis silbin.
Ephesians 2 17 [B] jah qimands wailamerida gawairþi izwis juzei fairra jah gawairþi þaim izei nehva;
Ephesians 2 18 [B] unte þ(a)irh ina habam atgagg bajoþs in ainamma ahmin du att(in).
Ephesians 2 19 [B] sai nu ju ni sijuþ gasteis (jah) aljakonjai, ak sijuþ gaba(urg)jans þaim weiham jah ing(ar)djans gudis,
Ephesians 2 20 [B] anatimridai ana grunduwaddjau apaustaule jah praufete, at wisandin auhumistin waihstastaina silbin Xristau Iesu,
Ephesians 2 21 [B] in þammei alla gatimrjo gagatiloda wahseiþ du alh weihai in fraujin,
Ephesians 2 22 [B] in þammei jah jus miþgatimridai sijuþ du bauainai gudis in ahmin.
Ephesians 3 1 [B] In þizozei waihtais ik Pawlus bandja Xristaus Iesuis in izwara þiudo,
Ephesians 3 2 [B] jabai sweþauh hausideduþ fauragaggi gudis anstais, sei gibana ist mis in izwis;
Ephesians 3 3 [B] unte bi andhuleinai gakannida was mis so runa, swe fauragamelida in leitilamma,
Ephesians 3 4 [B] duþþe ei siggwandans mageiþ fraþjan frodein meinai in runai Xristaus,
Ephesians 3 5 [B] þatei anþaraim aldim ni kunþ was sunum manne, swaswe nu andhuliþ ist þaim weiham is apaustaulum jah praufetum in ahmin,
Ephesians 3 6 [B] wisan þiudos gaarbjans jah galeikans jah gadailans gahaitis is in Xr(is)tau Iesu þairh aiwaggeljon,
Ephesians 3 7 [B] þizozei warþ andbahts ik bi gibai anstais gudis þizai gibanon mis bi toja mahtais is.
Ephesians 3 8 [B] mis, þamma undarleijin allaize þize weihane, atgibana warþ ansts so, in þiudom wailamerjan þo unfairlaistidon gabein Xristaus,
Ephesians 3 9 [B] jah inliuhtjan allans, hvileik þata fauragaggi runos þizos gafulginons fram aiwam in guda þamma alla gaskapjandin,
Ephesians 3 10 [B] ei kanniþ wesi nu reikjam jah waldufnjam in þaim himinakundam þairh aikklesjon so managfalþo handugei gudis,
Ephesians 3 11 [B] bi muna aiwe þanei gatawida in Xristau Iesu fraujin unsaramma,
Ephesians 3 12 [B] in þammei habam balþein jah atgagg in trauainai þairh galaubein is.
Ephesians 3 13 [B] in þize bidja, ni wairþaiþ usgrudjans in aglom meinaim faur izwis, þatei ist wulþus izwar.
Ephesians 3 14 [B] in þis biuga kniwa meina du attin fraujins unsaris Iesuis Xristaus,
Ephesians 3 15 [B] us þammei all fadreinis in himina jah ana airþai namnjada,
Ephesians 3 16 [B] ei gibai izwis bi gabein wulþaus seinis mahtai gaswinþnan þairh ahman seinana in innuman mannan,
Ephesians 3 17 [B] bauan Xristu þairh galaubein in hairtam izwaraim,
Ephesians 3 18 [B] ei in friaþwai gawaurhtai jah gasulidai mageiþ gafahan miþ allaim þaim weiham hva sijai braidei jah laggei jah hauhei jah diupei;
Ephesians 3 19 [B] kunnan þo ufarassau mikilon þis kunþjis friaþwa Xristaus, ei fullnaiþ du allai fullon gudis.
Ephesians 3 20 [B] aþþan þamma mahteigin ufar all taujan maizo þau bidjam aiþþau fraþjam bi mahtai þizai waurkjandein in uns,
Ephesians 3 21 [B] imma wulþus in aikklesjon in Xristau Iesu in allos aldins aiwe, amen.
Ephesians 4 1 [B] Bidja nu izwis ik bandja in fraujin, wairþaba gaggan þizos laþonais þizaiei laþodai sijuþ,
Ephesians 4 2 [B] miþ allai hauneinai jah qairrein, miþ usbeisnai usþulandans izwis misso in friaþwai,
Ephesians 4 3 [B] usdaudjandans fastan ainamundiþa ahmins in gabundjai gawairþeis.
Ephesians 4 4 [B] ain leik jah ains ahma, swaswe atlaþodai sijuþ in aina wen laþonais izwaraizos.
Ephesians 4 5 [B] ains frauja, aina galaubeins, aina daupeins,
Ephesians 4 6 [B] ains guþ jah atta allaize . . . .
Ephesians 4 7 [A] iþ ainhvarjammeh unsara atgibana ist ansts bi mitaþ gibos Xristaus;
Ephesians 4 8 [A] in þizei qiþiþ: ussteigands in hauhiþa ushanþ hunþ jah atuhgaf gibos mannam.
Ephesians 4 9 [A] þatuþ~þan usstaig, hva ist, niba þatei jah atstaig faurþis in undar[a]isto airþos?
Ephesians 4 10 [A] saei atstaig, sa ist jah saei usstaig ufar allans himinans, ei usfullidedi allata.
Ephesians 4 11 [A] jah silba gaf sumans apaustaul(u)ns, sumanzuþ~þan praufetuns, sumansuþ~þan aiwaggelistans, sumansuþ~þan hairdjans jah laisarjans,
Ephesians 4 12 [A] du ustauhtai weihaize du waurstwa andbahtjis, du timreinai leikis Xristaus,
Ephesians 4 13 [A] unte garinnaima allai in ainamundiþa galaubeinais jah ufkunþjis sunus gudis, du waira fullamma, in mitaþ wahstaus fullons Xristaus,
Ephesians 4 14 [A] ei þanaseiþs ni sijaima niuklahai uswagidai jah uswalugidai winda hvammeh laiseinais, liutein manne, in filudeisein du listeigon uswandjai airzeins,
Ephesians 4 15 [A] iþ sunja taujandans in frijaþwai wahsjaima in ina þo alla, ize ist haubiþ, Xristus,
Ephesians 4 16 [A] us þammei all leik gagatiloþ <jah> gagahaftiþ þairh allos gawissins andstaldis, bi waurstwa in mitaþ ana ainhvarjoh fero, uswahst leikis taujiþ du timreinai seinai in frijaþwai.
Ephesians 4 17 [B] þata nu qiþa jah weitwo(d)ja in fraujin, ei þanaseiþs ni gaggaiþ, swaswe jah anþaros þiudos gaggand in uswissja hugis seinis,
Ephesians 4 18 [B] riqizeinai gahugdai wisandans, framaþjai libainais gudis in unwitjis þis wisandins in im, in daubiþos hairtane seinaize,
Ephesians 4 19 [B] þaiei uswenans waurþanai sik silbans atgebun aglaitein in waurstwein unhrainiþos allaizos, in faihufrikein.
Ephesians 4 20 [B] iþ jus ni swa ganemuþ Xristu,
Ephesians 4 21 [B] jabai sweþauh ina hausideduþ jah in imma uslaisidai sijuþ, swaswe ist sunja in Iesu,
Ephesians 4 22 [B] ei aflagjaiþ jus bi frumin usmeta þana fairnjan mannan þana riurjan bi lustum afmarzeinais.
Ephesians 4 23 [B] anuþ~þan~niujaiþ (a)hmin fraþjis izwaris,
Ephesians 4 24 [B] jah gahamoþ þamma niujin mann þamma bi guda gaskapanin in garaihtein jah weihiþai sunjos.
Ephesians 4 25 [B] in þizei aflagjandans liugn rodjaiþ sunja hvarjizuh miþ nehvundjin seinamma, unte sijuþ anþar anþaris liþus.
Ephesians 4 26 [B] þwairhaiþ~þan sijaiþ jah ni frawaurkjaiþ, sunno ni disiggqai ana þwairhein izwara.
Ephesians 4 27 [B] nih gibaiþ staþ unhulþin.
Ephesians 4 28 [B] saei hlefi, þanaseiþs ni hlifai, ak mais arbaidjai, waurkjands swesaim handum þiuþ, ei habai dailjan þaurbandin.
Ephesians 4 29 [B] ainhun waurde ubilaize us munþa izwaramma ni usgaggai, ak þatei goþ sijai du timreinai galaubeinais, ei gibai anst hausjandam.
Ephesians 4 30 [B] jah ni gaurjaiþ þana weihan ahman gudis, þammei gasiglidai sijuþ in daga uslauseinais.
Ephesians 4 31 [B] alla baitrei jah hatis jah þwairhei jah hrops jah wajamereins afwairpaidau af izwis miþ allai unselein.
Ephesians 4 32 [B] wairþaiduh miþ izwis misso seljai, armahairtai, fragibandans izwis misso, swaswe guþ in Xristau fragaf izwis.
Ephesians 5 1 [B] Wairþaiþ nu galeikondans gud(a) swe barna liuba
Ephesians 5 2 [B] jah gagga(iþ) in friaþwai, swaswe jah Xristu(s) frijoda uns jah atgaf si(k) si(l)ban faur uns hunsl jah sauþ guda du daunai woþjai.
Ephesians 5 3 [B] aþþan horinassus jah allos unhrainiþos aiþþau faihufrikei nih namnjaidau in izwis, swaswe gadob ist weihaim,
Ephesians 5 4 [B] aiþþau <aglaitiwaurdei aiþþau> dwala(wa)urdei aiþþau saldra, þoei d(u) þaurftai ni fairrinnand, ak mais awiliuda.
Ephesians 5 5 [B] þata auk witeiþ, kunnandans þatei hvazu<h> hors aiþþau unhrains aiþþau faihufriks, þatei ist galiugag(u)de skalkinassaus, ni habaiþ a(r)bi in þiudangardjai Xristaus jah gudis.
Ephesians 5 6 [B] ni manna izwis uslu[s]to lausaim waurdam, þairh þoei (q)imiþ hatis gudis ana sunum un(ga)laubeinais.
Ephesians 5 7 [B] ni wairþaiþ nu (gad)ailans im.
Ephesians 5 8 [B] wesuþ auk suman (r)i(q)iz, iþ nu liuhaþ in fraujin; swe barna liuhadis gaggaiþ. -
Ephesians 5 9 [B] aþþan akran liuhadis ist in allai selein jah garaihtein jah sunjai. -
Ephesians 5 10 [B] gakiusandans þatei sijai waila galeikaiþ fraujin,
Ephesians 5 11 [B] jah ni gamainjaiþ waurstwam riqizis . . . .
Ephesians 5 12 
Ephesians 5 13 
Ephesians 5 14 
Ephesians 5 15 
Ephesians 5 16 
Ephesians 5 17 [A] duþþe ni wairþaiþ unfrodai, ak fraþjandans hva sijai wilja fraujins.
Ephesians 5 18 [A] jah ni anadrigkaiþ izwis weina, in þammei ist usstiurei, ak fullnaiþ in ahmin,
Ephesians 5 19 [A] rodjandans izwis in psalmom jah hazeinim jah saggwim ahmeinaim, siggwandans in hairtam izwaraim fraujin,
Ephesians 5 20 [A] awiliudondans sinteino fram allaim in namin fraujins unsaris Iesuis Xristaus attin jah guda,
Ephesians 5 21 [A] ufhausjandans izwis misso in agisa Xristaus.
Ephesians 5 22 [A] qenes seinaim abnam ufhausjaina swaswe fraujin;
Ephesians 5 23 [A] unte wair ist haubiþ qenais swaswe jah Xristus haubiþ aikklesjons, jah is ist nasjands leikis.
Ephesians 5 24 [A] akei swaswe aikklesjo ufhauseiþ Xristu, swah qenes abnam seinaim in allamma.
Ephesians 5 25 [A] jus wairos frijoþ qenins izwaros, swaswe jah Xristus frijoda aikklesjon jah sik silban atgaf faur þo,
Ephesians 5 26 [A] ei þo gaweihaidedi gahrainjands þwahla watins in waurda,
Ephesians 5 27 [A] ei ustauhi silba sis wulþaga aikklesjon, ni habandein wamme aiþþau maile aiþþau hva swaleikaize, ak ei sijai weiha jah unwamma.
Ephesians 5 28 [A] swa jah wairos skulun frijon seinos qenins swe leika seina. [sein silbins leik frijoþ,] saei seina qen frijoþ, [jah] sik silban frijoþ.
Ephesians 5 29 [A] ni auk manna hvanhun sein leik fijaida, ak fodeiþ ita jah warmeiþ swaswe jah Xristus aikklesjon . . . .
Ephesians 5 30 
Ephesians 5 31 
Ephesians 5 32 
Ephesians 5 33 
Ephesians 6 1 
Ephesians 6 2 
Ephesians 6 3 
Ephesians 6 4 
Ephesians 6 5 
Ephesians 6 6 
Ephesians 6 7 
Ephesians 6 8 [B] . . . . taujiþ þiuþis, þata ganimiþ at fraujin, jaþþe skalks jaþþe freis.
Ephesians 6 9 [B] jah jus fraujans [jah jus fraujans] þata samo taujaiþ wiþra ins, fraletandans im hvotos, witandans þatei im jah izwis sama frauja ist in himinam, jah wiljahalþei nist at imma.
Ephesians 6 10 [B] þata nu anþar, broþrjus meinai, inswin(þ)jaiþ izwis in fraujin jah in mahtai swinþeins is.
Ephesians 6 11 [B] gahamoþ izwis sarwam gudis, ei mageiþ standan wiþra listins diabulaus;
Ephesians 6 12 [B] unte nist izwis brakja wiþra leik jah bloþ, ak wiþra reikja jah waldufnja, wiþra þans fairhvu habandans riqizis þis, wiþra þo ahmeinona unseleins in þaim himinakundam.
Ephesians 6 13 [B] duþþe nimiþ sarwa gudis, ei mageiþ andstandan in þamma daga ubilin jah in allamma uswaurkjandans standan.
Ephesians 6 14 [B] standaiþ nu, ufgaurdanai hupins izwarans sunjai jah gapaidodai brunjon garaihteins,
Ephesians 6 15 [B] jah gaskohai fotum in manwiþai aiwaggeljons gawairþjis
Ephesians 6 16 [B] ufar all andnimandans skildu galaubeinais, þammei maguþ allos arhvaznos þis unseleins funiskos afhvapjan;
Ephesians 6 17 [B] jah hilm naseinais nimaiþ jah meki ahmins, þatei ist waurd gudis;
Ephesians 6 18 [B] þairh allos aihtronins jah bidos aihtrondans in alla mela in ahmin jah du þamma wakandans sinteino in allai usdaudein jah bidom fram allaim þaim weiham,
Ephesians 6 19 [B] jah fram mis, ei mis gibaidau waurd in usluka munþis mein[a]is in balþein kannjan runa aiwaggeljons,
Ephesians 6 20 [B] faur þoei airino in kunawidom, ei in izai gadaursjau, swe skuljau rodjan.
Ephesians 6 21 [B] (aþþa)n ei <jah> jus witeiþ hva bi mik ist, hva ik tauja, kanneiþ izwis allata Twkeikus sa liuba broþar jah triggwa andbahts in fraujin,
Ephesians 6 22 [B] þanei insandida du izwis, duþþe ei kunneiþ (hva) b(i) mik ist, jah gaþrafstjai hairtona izwara.
Ephesians 6 23 [B] gawairþi broþrum jah friaþwa miþ galaubeinai fram guda attin jah fraujin Iesu Xristau.
Ephesians 6 24 [B] Du Aifaisium ustauh.
Philippians 1 1 
Philippians 1 2 
Philippians 1 3 
Philippians 1 4 
Philippians 1 5 
Philippians 1 6 
Philippians 1 7 
Philippians 1 8 
Philippians 1 9 
Philippians 1 10 
Philippians 1 11 
Philippians 1 12 
Philippians 1 13 
Philippians 1 14 [B] . . . . (managis)tans broþre in fraujin gatrauandans bandjom meinaim mais gadaursan unagandans waurd gudis rodjan.
Philippians 1 15 [B] sumai raihtis jah in neiþis jah haif<s>tais, sumai þan in godis wiljins Xristu merjand,
Philippians 1 16 [B] sumai þan us friaþwai, witandans þatei du sunjonai aiwaggeljons gasatiþs im;
Philippians 1 17 [B] iþ þaiei us haifstai Xristu merjand, ni swiknaba, munandans sik aglons urraisjan bandjom meinaim.
Philippians 1 18 [B] hva auk? þandei allaim haidum, jaþþe inilon jaþþe sunjai, Xristus merjada; jah in þamma fagino, akei jah faginon duginna.
Philippians 1 19 [B] unte wait ei þata mis gagaggiþ du ganistai þairh izwara bida jah andstald ahmins Xristaus Iesuis,
Philippians 1 20 [B] bi usbeisnai jah wenai meinaim, unte ni in waihtai gaaiwiskoþs wairþa, ak in allai trauainai, swe sinteino jah nu, mikiljada Xristus in leika meinamma, jaþþe þairh libain jaþþe þairh dauþu.
Philippians 1 21 [B] aþþan mis liban Xristus ist jah gaswiltan gawaurki.
Philippians 1 22 [B] iþ jabai liban in leika, þata mis akran waurstwis ist, jah hvaþar waljau ni kann.
Philippians 1 23 [B] aþþan dishabaiþs <im> us þaim twaim: þanuh lustu habands andletnan jah miþ Xristau wisan, und filu mais batizo ist;
Philippians 1 24 [B] aþþan du wisan in leika þaurftozo in izwara.
Philippians 1 25 [B] jah þata triggwaba wait þatei wisa jah þairhwisa at allaim izwis du izwarai framgahtai jah fahedai galaubeinais izwaraizos,
Philippians 1 26 [B] ei hvoftuli izwara biauknai in Xristau Iesu in mis þairh meinana qum aftra du izwis.
Philippians 1 27 [B] hveh [þatainei] wairþaba aiwaggeljons Xristaus usmitaiþ, ei jaþþe qimau jah gasaihvau izwis, jaþþe aljaþro gahausjau bi izwis, þatei standiþ in ainamma ahmin, ainai saiwalai samana arbaidjandans galaubeinai aiwaggeljons,
Philippians 1 28 [B] jah ni in waihtai afagidai fram þaim andastaþjam, þatei ist im ustaikneins fralustais, iþ izwis ganistais, jah þata fram guda.
Philippians 1 29 [B] izwis fragiban ist faur Xristu ni þatainei du imma galaubjan, ak jah þata faur ina winnan,
Philippians 1 30 [B] þo samon haifst habandans, þoei gasaihviþ in mis jah nu hauseiþ in mis.
Philippians 2 1 [B] Jabai hvo nu gaþrafsteino in Xristau, jabai hvo gaþlaihte friaþwos, jabai hvo gamainduþe ahmins, jabai hvo mildiþo jah gableiþeino,
Philippians 2 2 [B] usfulleiþ meina fahed, ei þata samo hugjaiþ, þo samon friaþwa habandans, samasaiwalai, samafraþjai;
Philippians 2 3 [B] ni waiht bi haifstai aiþþau lausai hauheinai, ak in allai hauneinai gahugdais anþar anþarana munands sis auhuman;
Philippians 2 4 [B] ni þo seina hvarjizuh mitondans, ak jah þo anþaraize hvarjizuh.
Philippians 2 5 [B] þata auk fra[i]þjaidau in izwis, þatei jah in Xristau Iesu,
Philippians 2 6 [B] saei in gudaskaunein wisands ni wulwa rahnida wisan sik galeiko guda,
Philippians 2 7 [B] ak sik silban uslausida, wlit skalkis nimands, in galeikja manne waurþans,
Philippians 2 8 [B] jah manaulja bigitans swe manna. gahaunida sik silban, waurþans ufhausjands attin und . . . .
Philippians 2 9 
Philippians 2 10 
Philippians 2 11 
Philippians 2 12 
Philippians 2 13 
Philippians 2 14 
Philippians 2 15 
Philippians 2 16 
Philippians 2 17 
Philippians 2 18 
Philippians 2 19 
Philippians 2 20 
Philippians 2 21 
Philippians 2 22 [B] . . . . þatei swe attin barn miþskalkinoda mis in aiwaggeljon.
Philippians 2 23 [B] þanuh nu wenja sandjan, biþe gasaihva hva bi mik ist, suns.
Philippians 2 24 [B] aþþan gatraua in fraujin, þammei jah silba sprauto qima.
Philippians 2 25 [B] aþþan þarb munda, Aipafraudeitu broþar jah gawaurstwan jah gahlaiban meinana, iþ izw<ar>ana apaustulu jah andbaht þaurftais meinaizos sandjan du izwis;
Philippians 2 26 [B] unte gairnjands was allaize izwara jah unwunands, in þizei hausideduþ ina siukan.
Philippians 2 27 [B] jah auk siuks was nehva dauþau, akei guþ ina gaarmaida; aþþan ni þatainei ina, ak jah mik, ei gaurein ana gaurein ni habau.
Philippians 2 28 [B] sniumundos nu insandida ina, ei gasaihvandans ina aftra fag(ino)þ jah ik hlasoza sijau [uf(kun)nands hva bi izwis ist].
Philippians 2 29 [B] andnimaiþ nu ina in fraujin miþ allai fahedai jah þans swaleikans swerans ha[i]baiþ,
Philippians 2 30 [B] unte in waurstwis Xristaus und dauþu atnehvida, ufarmunnonds saiwalai seinai, ei usfullidedi izwar gaidw bi mein andbahti.
Philippians 3 1 [B] Þata anþar, broþrjus meinai, faginoþ in fraujin; þo samona izwis meljan mis sweþauh ni latei, iþ izwis þwastiþa.
Philippians 3 2 [B] saihviþ þans hundans, saihviþ þans ubilans waurstwjans, saihviþ þo gamaitanon.
Philippians 3 3 [B] aþþan weis sijum bimait, weis ahmin guda skalkinondans jah hvopandans in Xristau Iesu, jah ni in leika gatrauam,
Philippians 3 4 [B] jah þan ik habands trauain jah in leika. jabai (hvas) anþar þugkeiþ trauan in l(eika), ik mais:
Philippians 3 5 [B] bimait ahtaudogs, us knodai Israelis, kunjis Baineiameinis, Haibraius us Haibraium, bi witoda Fareisaius,
Philippians 3 6 [B] bi aljana wrakjands aikklesjon, bi garaihtein þizai sei in witoda ist, wisands usfairina.
Philippians 3 7 [B] akei þatei was mis gawaurki, þatuh rahnida in Xristaus sleiþa wisan.
Philippians 3 8 [B] aþþan sweþauh all domja sleiþa wisan in ufarassaus kunþjis Iesuis Xristaus fraujins meinis, in þizei allamma gasleiþiþs im jah domja smarnos wisan allata, ei Xristau du gawaurkja habau,
Philippians 3 9 [B] jah bigitaidau in imma ni habands meina garaihtein, þo us witoda, ak þairh galaubein Iesuis Xristaus, sei us guda ist garaihtei ana galaubeinai,
Philippians 3 10 [B] du kunnan ina jah maht usstassais is jah gamainduþ þulaine is, miþkauriþs was dauþau is,
Philippians 3 11 [B] ei hvaiwa gaqimau in usstassai us dauþaim.
Philippians 3 12 [B] ni þatei ju andnemjau aiþþau ju garaihts gadomiþs sijau, aþþan ik afargagga, ei gafahau in þammei gafahans warþ fram Xristau.
Philippians 3 13 [B] broþrjus, ik mik silban ni nauh man gafahan;
Philippians 3 14 [B] aþþan ain sweþauh þaim afta ufarmunnonds, iþ du þaim þoei faura sind, mik ufþanjands, bi mundrein afargagga afar sigislauna þizos iupa laþonais gudis in Xristau Iesu.
Philippians 3 15 [B] swa managai nu swe sijaima fullawitans, þata hugjaima; jah jabai aljaleikos hugjiþ, jah þata izwis guþ andhuljiþ.
Philippians 3 16 [B] aþþan sweþauh du þammei gasnewum, ei samo hugjaima [jah samo fraþjaima].
Philippians 3 17 [B] miþgaleikondans meinai wairþaiþ, broþrjus, jah mundoþ izwis þans swa gaggandans, swaswe habaiþ frisaht unsis.
Philippians 3 18 [B] unte managai gaggand þanzei ufta qaþ izwis, iþ nu jah gretands qiþa þans fijands galgins Xristaus,
Philippians 3 19 [B] þizeei andeis wairþiþ fralusts, þize guþ wamba ist jah wulþus in skandai ize, þaiei airþeinaim fraþjand.
Philippians 3 20 [B] iþ unsara bauains in himinam ist, þaþroei jah nasjand usbeidam fraujan Iesu Xristu,
Philippians 3 21 [B] saei inmaideiþ leika hauneinais unsaraizos du ibnaskaunjamma leika wulþaus seinis bi waurstwa, unte mag jah ufhnaiwjan sis alla.
Philippians 4 1 [B] Swaei nu, broþrjus meinai liubans jah lustusamans, faheþs jah waips meins, swa standaiþ in fraujin.
Philippians 4 2 [B] Aiodian bidja jah Swntwkein bidja þata samo fraþjan in fraujin.
Philippians 4 3 [B] jai jah þuk waliso bidja gajuko, niþais þos þozei miþarbaididedun mis in aiwaggeljon miþ Klemaintau jah anþaraim gawaurstwam meinaim, þizeei namna sind in bokom libainais.
Philippians 4 4 [B] nunu nu faginoþ in fraujin sinteino; aftra qiþa, faginoþ!
Philippians 4 5 [B] anawilje izwara kunþa siai allaim mannam; frauja nehva ist.
Philippians 4 6 [B] ni waihtai maurnaiþ, ak in allai bidai jah aihtronai miþ awiliudam bidos izwaros kunþos sijaina at guda.
Philippians 4 7 [B] jah gawairþi gudis, þatei ufar ist all ahane, fastaiþ hairtona jah leika izwara in Xristau Iesu.
Philippians 4 8 [B] þata anþar, broþrjus, þishvah þatei ist sunjein, þishvah þatei gariud, þishvah þatei garaiht, þishvah þatei weih, þishvah þatei liubaleik, þishvah þatei wailameri, jabai hvo godeino, jabai hvo hazeino, þata mitoþ;
Philippians 4 9 [B] þatei jah galaisideduþ izwis jah ganemuþ jah gahausideduþ jah gasehvuþ in mis, þata taujaiþ, jah guþ gawairþeis sijai miþ izwis.
Philippians 4 10 [B] aþþan faginoda in fraujin mikilaba, unte ju hvan gaþaihuþ du faur mik fraþ(j)an, ana þammei jah froþuþ; aþþan analatidai waurþuþ.
Philippians 4 11 [B] ni þatei bi þarbai qiþau, unte ik galaisida mik in þaimei im ganohiþs wisan.
Philippians 4 12 [B] lais jah haunjan mik, lais jah ufarassu haban; in allamma jah in allaim usþroþiþs im, jah sads wairþan jah gredags, jah ufarassau haban jah þarbos þulan.
Philippians 4 13 [B] all mag in þamma inswinþjandin mik Xristau.
Philippians 4 14 [B] aþþan sweþauh waila gatawideduþ gamainja briggandans meina aglon.
Philippians 4 15 [B] aþþan wituþ jah jus, Filippisius, þatei in anastodeinai aiwaggeljons, þan usiddja af Makidonai, ni ain[n]ohun aikklesjono mis gamainida in raþjon gibos jah andanemis, alja jus ainai.
Philippians 4 16 [B] unte jah in Þaissalauneikai jah ainamma sinþa jah twaim andawizn mis insandideduþ.
Philippians 4 17 [B] ni þatei gasokjau giba, ak gasokja ak(ran) . . . .
Philippians 4 18 
Philippians 4 19 
Philippians 4 20 
Philippians 4 21 
Philippians 4 22 
Philippians 4 23 
Colossians 1 1 
Colossians 1 2 
Colossians 1 3 
Colossians 1 4 
Colossians 1 5 
Colossians 1 6 [B] . . . . in sunjai;
Colossians 1 7 [B] swaswe ganemuþ at Aipafrin þamma liubin gaskalkja unsaramma, saei ist triggws faur izwis andbahts Xristaus Iesuis,
Colossians 1 8 [B] saei jah gakannida uns izwara friaþwa in ahmin.
Colossians 1 9 [B] duþþe jah weis, fram þamma daga ei hausidedum, ni hveilaidedum faur izwis bidjandans jah aihtrondans, ei fullnaiþ kunþjis wiljins is in allai handugein jah frodein ahmeinai;
Colossians 1 10 [B] ei gaggaiþ wairþaba fraujins in allamma þatei galeikai, in allamma waurstwe godaize akran bairandans jah wahsjandans in ufkunþja gu(dis),
Colossians 1 11 [B] in allai mahtai gaswinþidai bi mahtai wulþaus is, in allai usþulainai jah usbeisnai miþ fahedai,
Colossians 1 12 [B] awiliudondans attin saei laþoda izwis du dailai hlautis weihaize in liuhada,
Colossians 1 13 [B] saei galausida izwis us waldufnja riqizis jah atnam in þiudangardja sunaus friaþwos seinaizos,
Colossians 1 14 [B] in þammei habam faurbauht, fralet frawaurhte,
Colossians 1 15 [B] saei ist frisahts gudis ungasaihvanis, frumabaur allaizos gaskaftais;
Colossians 1 16 [B] unte in imma gaskapana waurþun alla in himinam jah ana airþai, þo gasaihvanona jah þo ungasaihvanona, jaþþe sitlos jaþþe fraujinassjus, jaþþe reikja jaþþe waldufnja, alla þairh ina jah in imma gaskapana sind.
Colossians 1 17 [B] jah is ist faura allaim jah alla in imma ussatida sind.
Colossians 1 18 [B] jah is ist haubiþ leikis, aikklesjons, saei ist anastodeins, frumabaur us dauþaim, ei sijai in allaim is frumadein habands;
Colossians 1 19 [B] unte in imma galeikaida alla fullon bauan,
Colossians 1 20 [B] jah þairh ina gafriþon alla in imma, gawairþi taujands þairh bloþ galgins is þairh ina, jaþþe þo ana airþai jaþþe þo ana himinam.
Colossians 1 21 [B] jah izwis simle wisandans framaþidans jah fijands gahugdai in waurstwam ubilaim, iþ nu gafriþodai
Colossians 1 22 [B] in leika mammons is þairh dauþu du atsatjan izwis weihans jah unwammans jah usfairinans faura imma,
Colossians 1 23 [B] jabai sweþauh þairhwisiþ in galaubeinai gaþwastidai jah gatulgidai jah ni afwagidai af wenai aiwaggeljons, þoei hausideduþ, sei merida ist in alla gaskaft þo uf himina, þizozei warþ ik Pawlus andbahts;
Colossians 1 24 [B] [saei] nu fagino in þaimei winna faur izwis jah usfullja gai<d>wa aglono Xristaus in leika meinamma faur leik is, þatei ist aikklesjo,
Colossians 1 25 [B] þizozei warþ ik andbahts bi ragina gudis, þatei giban ist mis in izwis du usfulljan waurd gudis,
Colossians 1 26 [B] runa sei gafulgina was fram aiwam jah fram aldim, iþ nu gaswikunþida warþ þaim weiham is,
Colossians 1 27 [B] þaimei wilda guþ gakannjan gabein wulþaus þizos runos in þiudom, þatei ist Xristus in izwis, wens wulþaus,
Colossians 1 28 [B] þanei weis gateiham talzjandans all manne jah laisjandans all manne in allai handugein, ei atsatjaima all manne fullawitan in Xristau Iesu,
Colossians 1 29 [B] du þammei arbaidja usdaudjands bi . . . .
Colossians 2 1 
Colossians 2 2 
Colossians 2 3 
Colossians 2 4 
Colossians 2 5 
Colossians 2 6 
Colossians 2 7 
Colossians 2 8 
Colossians 2 9 
Colossians 2 10 
Colossians 2 11 [B] . . . . frawaurhte leikis, in bimaita Xristaus,
Colossians 2 12 [B] miþ ganawistrodai imma in daupeinai, in þizaiei jah miþurrisuþ þairh galaubein waurstwis gudis, saei urraisida in(a) us dauþaim.
Colossians 2 13 [B] jah izwis dauþans wisandans missadedim jah unbimaita leikis izwaris miþgaqiwida miþ imma, fragibands uns allos missadedins,
Colossians 2 14 [B] afswairbands þos ana uns wadjabokos raginam seinaim, þatei was andaneiþo uns, jah þata usnam us midumai ganagljands ita du galgin,
Colossians 2 15 [B] andhamonds sik leika, reikja jah waldufnja gatarhida balþaba, gablauþjands þo bairhtaba in sis.
Colossians 2 16 [B] ni manna nu izwis bidomjai in mata aiþþau in draggka aiþþau in dailai dagis dulþais aiþþau fulliþe aiþþau sabbatum,
Colossians 2 17 [B] þatei ist skadus þize anawairþane, iþ leik Xristaus.
Colossians 2 18 [B] ni hvashun izwis gajiukai, wiljands in hauneinai jah blotinassau aggile þatei ni sahv ushafjands sik, sware ufblesans fram fraþja leikis seinis,
Colossians 2 19 [B] jah ni habands haubiþ, us þammei all leik þairh gawissins jah gabindos auknando jah þeihando wahseiþ du wahstau gudis.
Colossians 2 20 [B] jabai gaswultuþ miþ Xristau af stabim þis fairhvaus, hva þanaseiþs swe qiwai in þamma fairhvau urrediþ?
Colossians 2 21 [B] ni teikais, ni atsnarpjais, ni kausjais!
Colossians 2 22 [B] þatei ist all du riurein, þairh þatei is brukjaidau b(i) anabusnim jah laiseinim manne,
Colossians 2 23 [B] þoei sind sweþa(uh) waurd habandona handug(eins) [(þ)uhtaus] in fastubnja jah hauneinai hairtins jah unfreidei<nai> leikis, ni in sweriþo hvizai du soþa leikis.
Colossians 3 1 [B] Jabai nu miþurrisuþ Xristau, þoei iupa sind sokeiþ, þarei Xristus ist in taihswai gudis sitands.
Colossians 3 2 [B] þaimei iupa sind fraþjaiþ, ni þaim þoei ana airþai sind.
Colossians 3 3 [B] unte gadauþnodeduþ jah libains izwara gafulgina ist miþ Xristau in guda.
Colossians 3 4 [B] þan Xristus swikunþs wairþiþ, libains izwara, (þan)uh jah jus bairhtai wair(þiþ) miþ imma in wulþau.
Colossians 3 5 [B] da(uþ)eiþ nu liþuns izwarans, þans þaiei sind ana airþai, horinassu, unhrainein, winnon, lustu ubila(na) jah faihugeiron, sei ist galiuga(gu)de skalkinassus;
Colossians 3 6 [B] þairh þoei qimiþ hatis gudis ana sunum ungalaubeinais,
Colossians 3 7 [B] in þaimei jah jus iddjeduþ simle, þan libaideduþ in þaim.
Colossians 3 8 [B] iþ nu aflagjiþ jah jus þo alla, hatis, þwairhein, unselein, anaqiss, aglaitiwaurdein; us munþa izwaramma ni usgaggai.
Colossians 3 9 [B] ni liugaiþ izwis misso, afslaupjandans izwis þana fairnjan mannan miþ tojam is,
Colossians 3 10 [B] jah gahamoþ niujamma, þamma ananiwidin du ufkunþja (bi) (fr)isahtai þis, saei gaskop ina;
Colossians 3 11 [B] þarei nist Kreks jah Judaius, bimait jah faurafilli, barbar(us) (jah) (S)kwþus, skalks jah freis, ak alla jah in allaim Xristus.
Colossians 3 12 [B] gahamoþ izwis nu swe gawali(d)ai gudis, weihans jah walisans, brusts bleiþein<s>, [arma(hai)rtein], sele(in), haunein a(hins), qairrein, usbeisnein.
Colossians 3 13 [B] þulandans iz(wis) misso jah fragibandans s(ilban)s, jabai hvas wiþra hvana habai fairina; swaswe jah Xristus fragaf izwis, swa jah jus taujaiþ.
Colossians 3 14 [B] aþþan ufar alla <þo> friaþwa, sei ist gabindi ainamundiþos.
Colossians 3 15 [B] jah gawairþi gudis swignjai[þ] i(n) hairtam izwaraim, in þammei jah laþodai wesuþ in ainamma leika, jah awiliudondans wairþaiþ.
Colossians 3 16 [B] waurd Xristaus bauai in izwis gabigaba, in allai handugein jah frodein ah(mei)nai laisjandans jah talz(ja)ndans izwis silbans psalmom, hazeinim, saggwim ahmeinaim, in (an)stai sigg(w)andans in hair(t)am izwaraim f(raujin).
Colossians 3 17 [B] all þishvah þatei tau(jai)þ in waur(da) aiþþau in waurstwa, (a)ll in namin fraujins Iesuis, awiliudondans guda attin þairh ina.
Colossians 3 18 [B] jus qinons, ufhausjaiþ wairam izwaraim, swe gaqimiþ in fraujin.
Colossians 3 19 [B] wairos, frijoþ qenins izwaros jah ni sijaiþ baitrai (w)iþra þos.
Colossians 3 20 [B] barna, ufhausjaiþ fadreinam bi all; unte þata waila galeikaiþ ist in fraujin.
Colossians 3 21 [B] jus attans, ni gramjaiþ barna izwara du þwairhein, ei ni wairþaina in unlustau.
Colossians 3 22 [B] þewisa, ufhausjaiþ bi all <þaim bi> leika fraujam, ni in augam skalkinondans, swe mannam samjandans, ak in ainfalþein hairtins, ogandans guþ.
Colossians 3 23 [B] þishvah þatei taujaiþ, us saiwalai waurkjaiþ swe fraujin, ni mannam,
Colossians 3 24 [B] witandans þatei af fraujin nimiþ andalauni arbjis; unte fraujin Xristau skalkinoþ.
Colossians 3 25 [B] sa auk skaþaila andnimiþ þatei skoþ, jah nist wiljahalþein at guda.
Colossians 4 1 [B] Jus fraujans, garaiht jah ibnassu þewisam atkunnaiþ, witandans þatei aihuþ jah jus fraujan in himinam.
Colossians 4 2 [B] bidai ha(f)tjandans izwis, wakandans in izai in awiliudam;
Colossians 4 3 [B] bidjandans samana jah bi uns ei guþ uslukai unsis haurd waurdis du rodjan runa Xristaus, in þizozei jah gabundans im,
Colossians 4 4 [B] ei gabairhtjau þo, swaswe skuljau rodjan.
Colossians 4 5 [B] in handugein gaggaiþ du þaim uta, þata mel usbugjandans.
Colossians 4 6 [B] waurd izwar sinteino in anstai salta gasupoþ siai, ei witeiþ hvaiwa skuleiþ ainhvarjammeh andhafjan.
Colossians 4 7 [B] þatei bi mik ist, all gakanneiþ izwis Twkekus, sa liuba broþar jah triggwa andbahts jah gaskalki in fraujin,
Colossians 4 8 [B] þanei insandida du izwis duþþe ei kunnjai hva bi izwis ist, jah gaþrafstjai hairtona izwara,
Colossians 4 9 [B] miþ Aunisimau þamma liubin jah triggwin broþr, saei ist us izwis, þaiei all izwis gakannjand þatei her ist.
Colossians 4 10 [B] goleiþ izwis Areistarkus, sa miþfrahunþana mis, jah Markus gadiliggs Barnabins, bi þanei nemuþ anabusnins, ei jabai qimai at izwis, andnimaiþ ina;
Colossians 4 11 [B] jah Iesus, saei haitada Justus, þaiei sind us bimaita. þai ainai gawaurstwans sind þiudangardjos gudis, þaiei wesun mis du gaþrafsteinai.
Colossians 4 12 [B] goleiþ izwis Aipafras, sa us izwis, skalks Xristaus Iesuis, sinteino usdaudjands bi izwis in bidom, ei standaiþ allawaurstwans jah fullawitans in allamma wiljin gudis.
Colossians 4 13 [B] weitwodja auk imma þatei habaiþ manag aljan bi izwis jah bi þans þaiei sind in Laudeikaia jah Iairaupaulein.
Colossians 4 14 [B] goleiþ izwis Lukas, leikeis sa liuba.
Colossians 4 15 [B] goleiþ þans in Laudeikaia broþruns jah Nwmfan jah þo ingardjon is aikklesjon.
Colossians 4 16 [B] jah þan ussiggwaidau at izwis so aipistaule, taujaiþ ei jah in Laudekaion aikklesjon ussiggwaidau, jah þoei ist us Laudeikaion, jus ussiggwaid.
Colossians 4 17 [B] jah qiþaiþ Arkippau: saihv þata andbahti þatei andnamt in fraujin, ei ita usfulljais.
Colossians 4 18 [B] du Kaulaussaium ustauh.
1 Thessalonians 1 1 
1 Thessalonians 1 2 
1 Thessalonians 1 3 
1 Thessalonians 1 4 
1 Thessalonians 1 5 
1 Thessalonians 1 6 
1 Thessalonians 1 7 
1 Thessalonians 1 8 
1 Thessalonians 1 9 
1 Thessalonians 1 10 
1 Thessalonians 2 1 
1 Thessalonians 2 2 
1 Thessalonians 2 3 
1 Thessalonians 2 4 
1 Thessalonians 2 5 
1 Thessalonians 2 6 
1 Thessalonians 2 7 
1 Thessalonians 2 8 
1 Thessalonians 2 9 
1 Thessalonians 2 10 [B] . . . . jah guþ, hvaiwa weihaba jah garaihtaba jah unfairinodaba izwis þaim galaubjandam wesum,
1 Thessalonians 2 11 [B] swaswe wituþ ainhvarjanoh izwara, swe atta barna seina, bidjandans izwis jah gaþlaihandans,
1 Thessalonians 2 12 [B] jah weitwodjandans du gaggan izwis wairþaba gudis, saei laþoda izwis du seinai þiudangardjai jah wulþau.
1 Thessalonians 2 13 [B] duþe jah weis awiliudom guda unsweibandans, unte nimandans at uns waurd hauseinais gudis andnemuþ ni swaswe waurd manne, ak swaswe ist sunjaba waurd gudis, þatei jah waurkei<þ> in izwis juzei galaubeiþ.
1 Thessalonians 2 14 [B] jus auk galeikondans waurþuþ, broþrjus, aikklesjom gudis þaim wisandeim in Iudaia in Xristau Iesu, unte þata samo wunnuþ jah jus fram izwaraim inkunjam swaswe jah weis fram Iudaium,
1 Thessalonians 2 15 [B] þaiei jah fraujin usqemun Iesua jah swesaim praufetum jah uns frawrekun jah guda ni galeikandans jah allaim mannam andaneiþans sind,
1 Thessalonians 2 16 [B] warjandans uns du þiudom rodjan ei ganisaina, akei du usfulljan seinos frawaurhtins sinteino; aþþan snauh ana ins hatis gudis und andi.
1 Thessalonians 2 17 [B] aþþan weis, broþrjus, gaain[an]aidai af izwis du mela hveilos, andwairþja ni hairtin, ufarassau sniumidedum andaugi izwar[a] gasaihvan in managamma lustau.
1 Thessalonians 2 18 [B] unte wildedum qiman at izwis, ik raihtis Pawlus jah ainamma sinþa jah twaim, jah analatida uns Satana.
1 Thessalonians 2 19 [B] hva auk ist unsara wens aiþþau faheþs aiþþau waips hvoftuljos, niu jus in andwairþja fraujins unsaris Iesuis Xristaus in is quma?
1 Thessalonians 2 20 [B] jus auk siuþ wulþus unsar jah faheþs.
1 Thessalonians 3 1 [B] In þizei ju ni usþulandans þanamais, galeikaida uns ei biliþanai weseima in Aþeinim ainai.
1 Thessalonians 3 2 [B] jah insandidedum Teimauþaiu, broþar unsarana jah andbaht gudis in aiwaggeljon Xristaus, ei izwis gatulgjai jah bidjai bi galaubein izwara,
1 Thessalonians 3 3 [B] ei ni ainshun afagjaidau in þaim aggwiþom; silbans auk wituþ þatei du þamma satidai sijum.
1 Thessalonians 3 4 [B] jah auk þan wesum at izwis, fauraqeþum izwis þatei anawairþ was uns du winnan agliþos, swaswe jah warþ jah wituþ.
1 Thessalonians 3 5 [B] duþþe jah ik ju ni usþulan<d>s insandida du ufkunnan galaubein izwara, ibai aufto usfaifraisi izwis sa fraisands jah sware wairþai arbaiþs unsara.
1 Thessalonians 3 6 [B] aþþan nu at qimandin Teimauþaiu at unsis fram izwis jah gateihandin uns galaubein <jah> friaþwa izwara, jah þatei gaminþi unsar habaiþ god sinteino, gairnjandans uns gasaihvan, swaswe jah weis izwis,
1 Thessalonians 3 7 [B] inuh þis gaþrafstidai sijum, broþrjus, fram izwis ana allai nauþai jah aglon unsarai in izwaraizos galaubeinais;
1 Thessalonians 3 8 [B] unte sai libam, jabai jus gastandiþ in fraujin.
1 Thessalonians 3 9 [B] hva auk awiliude magum usgildan [fraujin] guda bi izwis ana allai fahedai þizaiei faginom in izwara faura guda unsaramma,
1 Thessalonians 3 10 [B] naht jah daga ufarassau bidjandans ei gasaihvaima andwairþja izwara jah ustiuhaima waninassu galaubeinais izwaraizos?
1 Thessalonians 3 11 [B] aþþan silba guþ jah atta unsar jah frauja unsar Iesus Xristus garaihtjai wig unsarana du izwis.
1 Thessalonians 3 12 [B] aþþan izwis frauja managjai jah ganohnan gataujai friaþwai in izwis misso jah allans swaswe jah weis in izwis,
1 Thessalonians 3 13 [B] du tulgjan hairtona izwara u(n)fairinona in weihiþai faura guda jah attin unsaramma in quma fraujins unsaris Iesuis Xristaus miþ allaim þaim weiham seinaim.
1 Thessalonians 4 1 [B] Þannu nu, broþrjus, anahaitam bidai izwis jah bidjam in fraujin Iesua, ei swaswe andnemuþ at uns hvaiwa skuluþ gaggan jah galeikan guda, swa[swe] jah gaggaiþ jah gaaukaiþ mais.
1 Thessalonians 4 2 [B] wituþ auk hvarjos anabusnins atgebum izwis þairh fraujan Iesu Xristu.
1 Thessalonians 4 3 [B] þata auk ist wilja gudis, weihiþa izwara, ei gahabaiþ izwis af kalkinassau[s],
1 Thessalonians 4 4 [B] ei witi hvarjizuh izwara gastaldan sein kas in weihiþai jah sweriþai,
1 Thessalonians 4 5 [B] ni in gairunja lustaus, swaswe jah þiudos þozei ni kunnun guþ,
1 Thessalonians 4 6 [B] ei hvas ni ufargaggai nih bi faihu _ol_ broþar seinana, unte fraweitands frauja ist allaize, swaswe jah fauraqeþum izwis jah weitwodidedum.
1 Thessalonians 4 7 [B] unte ni laþoda uns guþ du unhrainiþai, ak in weihiþa.
1 Thessalonians 4 8 [B] inuh þis nu saei ufbrikiþ, ni mann ufbrikiþ, ak guda, saei gaf ahman seinana weihana izwis.
1 Thessalonians 4 9 [B] aþþan bi broþrulubon ni þaurbum meljan izwis, unte silbans jus at guda uslaisidai sijuþ du frijon izwis misso.
1 Thessalonians 4 10 [B] jah auk taujiþ þata in allans broþruns in allai Makidonai; aþþan bidjam izwis, broþrjus, biauknan mais
1 Thessalonians 4 11 [B] jah biarbaidjan anaqal jah taujan swesa jah waurkjan handum izwaraim, swaswe jah izwis anabudum,
1 Thessalonians 4 12 [B] ei gaggaiþ gafehaba du þaim þaiei uta sind jah ni ainishun hvis þaurbeiþ.
1 Thessalonians 4 13 [B] aþþan ni wileima izwis unweisans, broþrjus, bi þans anaslepandans, ei ni saurgaiþ swe þai anþarai þaiei ni haband wen.
1 Thessalonians 4 14 [B] unte jabai galaubjam þatei Iesus gaswalt jah usstoþ, swa jah guþ þans þaiei anasaislepun þairh Iesu tiuh[a]iþ miþ imma.
1 Thessalonians 4 15 [B] þatuþ~þan izwis qiþam in waurda fraujins, þatei weis þai libandans, þai bilaibidans in quma fraujins ni bisniwam faur þans anaslepandans;
1 Thessalonians 4 16 [B] unte silba frauja in haitjai, in stibnai arkaggilaus jah in þuthaurna gudis dalaþ atsteigiþ af himina jah dauþans þai in Xristau usstandand faurþis.
1 Thessalonians 4 17 [B] þaþro þan weis þai libandans, þai aflifnandans suns miþ imma frawilwanda in milhmam du gamotjan fraujin in luftau jah <swa> framwigis miþ fraujin wairþam.
1 Thessalonians 4 18 [B] swaei nu þrafsteiþ izwis misso in þaim waurdam.
1 Thessalonians 5 1 [B] Aþþan bi þo þeihsa jah mela, broþrjus, ni þaurbum ei izwis meljaima;
1 Thessalonians 5 2 [B] unte silbans glaggwo wituþ þatei dags fraujins swe þiubs in naht swa qimiþ.
1 Thessalonians 5 3 [B] þan qiþand: gawairþi jah tulgiþa, þanuh unweniggo ins biqimiþ fralusts swaswe sair qiþuhafton, jah ni unþaþliuhand.
1 Thessalonians 5 4 [B] aþþan jus, broþrjus, ni sijuþ in riqiza, ei sa dags izwis swe þiubs gafahai;
1 Thessalonians 5 5 [B] unte allai jus sunjus liuhadis sijuþ jah sunjus dagis; ni siuþ nahts ni riqizis.
1 Thessalonians 5 6 [B] þannu nu ni slepaima swe þai anþarai, ak wakaima jah warai sijaima;
1 Thessalonians 5 7 [B] unte þaiei slepand, naht slepand, jah þaiei drugkanai wairþand, nahts drugkanai wairþand.
1 Thessalonians 5 8 [B] iþ weis dagis wisandans usskawai sijaima, gahamodai brunjon galaubeinais jah friaþwos jah hilma wenai nas[s]einais.
1 Thessalonians 5 9 [B] unte ni satida uns guþ in hatis, ak du gafreideinai ganistais, þairh fraujan unsarana Iesu Xristu,
1 Thessalonians 5 10 [B] saei gaswalt faur uns, ei, jaþþe slepaima jaþþe wakaima, samana miþ imma libaima.
1 Thessalonians 5 11 [B] inuh þis þrafsteiþ izwis misso jah timrjaiþ ainhvarjizuh anþar anþarana, swaswe jah taujiþ.
1 Thessalonians 5 12 [B] aþþan bidjam izwis, broþrjus, kunnan þans arbaidjandans in izwis jah faurstassjans izwarans in fraujin <jah talzjandans izwis>
1 Thessalonians 5 13 [B] <jah> sweraiþ ins ufarassau in friaþwai in waurstwis ize jah gawairþi habaiþ in izwis.
1 Thessalonians 5 14 [B] bidjamuþ~þan izwis, broþrjus, talzjaiþ þans ungatassans, þrafstjaiþ þans grindafraþjans, usþulaiþ þans siukans, usbeisneigai sijaiþ wiþra allans.
1 Thessalonians 5 15 [B] saihviþ ibai hvas ubil und ubilamma hvamma usgildai, ak sinteino þiuþ laistjaiþ miþ izwis misso jah wiþra allans.
1 Thessalonians 5 16 [B] sinteino faginoþ in fraujin.
1 Thessalonians 5 17 [B] unsweiband(ans) bidjaiþ;
1 Thessalonians 5 18 [B] in allamma awili(udoþ). þata auk ist wilja gudis in Xristau Iesu in izwis.
1 Thessalonians 5 19 [B] ahman ni afhvapjaiþ.
1 Thessalonians 5 20 [B] praufetjam ni frakunneiþ.
1 Thessalonians 5 21 [B] aþþan all uskiusaiþ; þatei god sijai, gahabaiþ.
1 Thessalonians 5 22 [B] af allamma waihte ubilaizo afhabaiþ izwis.
1 Thessalonians 5 23 [B] aþþan silba guþ gawairþjis gaweihai izwis allandjo jah gahailana izwarana ahman, jah saiwala jah leik usfairinona in quma fraujins unsaris Iesuis Xristaus gafastaindau.
1 Thessalonians 5 24 [B] triggws saei laþoda izwis, saei jah taujiþ.
1 Thessalonians 5 25 [B] broþrjus, bidjaiþuþ~þan jah bi uns.
1 Thessalonians 5 26 [B] goljaiþ broþruns allans in gafrijonai weihai.
1 Thessalonians 5 27 [B] biswara izwis in fraujin ei ussiggwaidau so aipistaule þaim weiham broþrum.
1 Thessalonians 5 28 [A] Du Þa(issalauneikai)um ·a· (us)tauh.
2 Thessalonians 1 1 [B] Pawlus jah Silbanus jah Teimauþaius aikklesjon Þaissalauneikaie in guda attin unsaramma jah fraujin Iesu Xristau.
2 Thessalonians 1 2 [B] ansts izwis jah gawairþi fram guda attin unsaramma jah fraujin Iesu Xristau.
2 Thessalonians 1 3 [B] Awiliudon skulum guda sinteino in izwara, broþrjus, swaswe wairþ ist, unte ufarwahseiþ galaubeins izwara jah managniþ friaþwa ainhvarjizuh allaize izwara in izwis misso;
2 Thessalonians 1 4 [B] swaei weis silbans izwis hvopam in aikklesjom gudis in stiwitjis izwaris jah galaubeinais in allaim wrakjom izwaraim jah aglom þozei usþulaiþ,
2 Thessalonians 1 5 [B] taikn garaihtaizos stauos gudis du wairþans briggan izwis þiudangardjos gudis, in þizozei jah winniþ;
2 Thessalonians 1 6 [B] sweþa(uh) . . . .
2 Thessalonians 1 7 [A] jah (izw)is gaþu(la)n(d)am iusila miþ uns in andhuleinai fraujins unsaris Iesuis af himinam miþ aggilum mahtais is,
2 Thessalonians 1 8 [A] in funins lauhmunjai gibandi<n>s fraweit ni kunnandam guþ jah ni ufhausjandam aiwaggeljon fraujins unsaris Iesuis Xristaus,
2 Thessalonians 1 9 [A] þaiei fra(wei)t us(g)ib(and), fralust aiweinon fram andwairþja fraujins jah fram wulþau mahtais is,
2 Thessalonians 1 10 [A] þan qimiþ ushauh(n)an in þaim weiham seinaim, jah sildaleiknan in allaim þaim galaubjandam, unte galaubida ist weitwodei unsara du izwis in daga jainamma.
2 Thessalonians 1 11 [A] du þammei jah bidjam sinteino bi izwis ei izwis wairþans briggai þizos laþonais guþ unsar jah fulljai alla leikain þiuþeinais seinaizos jah waurstw galaubeinais in mahtai,
2 Thessalonians 1 12 [A] ei ushauhnai namo fraujins unsaris Iesuis Xristaus in izwis jah jus in imma bi anstai gudis unsaris jah fraujins unsaris Iesuis Xristaus.
2 Thessalonians 2 1 [A] Aþþan bidjam izwis, b(r)oþrj(u)s, in (q)umis (frauji)ns unsaris Iesuis Xristaus jah gaqumþais unsaraizos du imma,
2 Thessalonians 2 2 [A] du ni spra(ut)o (w)ag(jan) (iz)wis fram (ah)in (ni)h dr(obnan), nih (þair)h (ahman) (n)ih (þairh) (w)au(r)da n(ih) (þair)h (aipi)st(a)u(l)e(i)n s(we) (þai)rh uns, <swe> þa(tei) inst(anda)i dags (Xristaus).
2 Thessalonians 2 3 [A] (ni) (hv)as(hun) iz(w)i(s) usluto (hv)am(m)a ha(i)d(a)u, un(t)e (niba) qimiþ af(s)t(as)s (fau)rþi(s), jah andhulids wair(þai) ma(nn)a fr(a)w(a)urh(tai)s, sunus fralustais,
2 Thessalonians 2 4 [A] sa andstandands jah u(f)a(r)ha(f)jands (s)ik ufar all qiþanan(a) guþ aiþþau [allata] b(lo)tinassu, swaei <ina> (in) (alh) gudis gasitan, s_ . . . .
2 Thessalonians 2 5 
2 Thessalonians 2 6 
2 Thessalonians 2 7 
2 Thessalonians 2 8 
2 Thessalonians 2 9 
2 Thessalonians 2 10 
2 Thessalonians 2 11 
2 Thessalonians 2 12 
2 Thessalonians 2 13 
2 Thessalonians 2 14 
2 Thessalonians 2 15 [B] . . . . unsaros.
2 Thessalonians 2 16 [B] aþþan silba frauja unsar Iesus Xristus jah guþ jah atta unsar saei frijoda uns jah atgaf gaþlaiht aiweina jah wen goda in anstai,
2 Thessalonians 2 17 [B] gaþrafstjai hairtona izwara jah gatulgjai in allaim waurstwam jah waurdam godaim.
2 Thessalonians 3 1 [B] Þata anþar gabidjaiþ jah bi unsis, broþrjus, ei waurd fraujins þragjai jah mikiljaidau, swaswe jah at izwis,
2 Thessalonians 3 2 [B] jah ei uslausjaindau af gastojanaim jah ubilaim mannam; ni auk ist allaim galaubeins.
2 Thessalonians 3 3 [B] aþþan triggws frauja saei gatulgeiþ izwis jah galausjai izwis af þamma ubilin.
2 Thessalonians 3 4 [B] aþþan gatrauam in fraujin in izwis, ei þatei anabudum izwis, jah taujiþ jah taujan habaiþ.
2 Thessalonians 3 5 [B] a(k) frauja garaihtjai hairtona izwara in friaþwai gudis jah in usþulainai Xristaus.
2 Thessalonians 3 6 [B] aþþan anabiudam izwis, broþrjus, in namin fraujins unsaris Iesuis Xristaus, ei gaskaidaiþ izwis af allamma broþre hvairbandane ungatassaba jah ni bi anafilham þoei andnemuþ at uns.
2 Thessalonians 3 7 [B] silbans auk kunnuþ hvaiwa skuld ist galeikon unsis, unte ni ungatewidai wesum in izwis,
2 Thessalonians 3 8 [B] ni arwjo hlaib matidedum at hvamma, ak winnandans arbaidai naht jah daga waurkjandans, ei ni kauridedeima hvana izwara.
2 Thessalonians 3 9 [B] ni þatei ni habaidedeima waldufni, ak ei uns silbans du frisahtai gebeima <izwis> du galeikon unsis.
2 Thessalonians 3 10 [B] jah auk þan wesum at izwis, þata izwis anabudum, ei jabai hvas ni wili waurkjan, ni matjai.
2 Thessalonians 3 11 [B] hausjam auk sumans (hvai)rbandans in izwis ungatassaba, ni waiht waurkjandans, ak fairweitjandans.
2 Thessalonians 3 12 [B] þaimuh swaleikaim anabiudam jah bidjam in fraujin Iesua Xristau, ei miþ rimisa waurkjandans seinana hlaib matjaina.
2 Thessalonians 3 13 [B] aþþan jus, broþrjus, ni wairþaiþ usgrudjans waila taujandans.
2 Thessalonians 3 14 [B] iþ jabai hvas ni ufhausjai waurda unsaramma þairh þos bokos, þana gatarhjaiþ; ni blandaiþ izwis miþ imma, ei gaskamai sik.
2 Thessalonians 3 15 [B] jah ni swaswe fijand ina rahnjaiþ, ak talzjaiþ swe broþar.
2 Thessalonians 3 16 [B] aþþan silba frauja gawairþeis gibai izwis gawairþi sinteino in allaim stadim; frauja miþ allaim izwis.
2 Thessalonians 3 17 [B] so goleins meinai handau Pawlaus, þatei ist bandwo ana allaim aipistaulem meinaim; swa melja.
2 Thessalonians 3 18 [B] Du Þaissalauneikaium anþara ustauh.
1 Timothy 1 1 [B] Pawlus apaustaulus Xristaus Iesuis bi anabusnim gudis nasjandis unsaris jah Xristaus Iesuis, wenais unsaraizos,
1 Timothy 1 2 [B] Teimauþaiau, walisin barna in galaubeinai: ansts, armaio, gawairþi fram guda attin jah Xristau Iesu fraujin unsaramma.
1 Timothy 1 3 [B] swaswe baþ þuk saljan in Aifaison galeiþan<d>s Makidonais, ei faurbiudais sumaim ei anþarlei(ko) ni laisjaina,
1 Timothy 1 4 [B] niþ~þan atsa(ihv)aina spille jah gabaurþiwaurde andilausaize, þoei soknim andstaldand mais þau timreinai gudis þizai wisandein in galaubeinai.
1 Timothy 1 5 [B] aþþan <an>deis ist anabusnais friaþwa us hrainjamma hairtin jah miþwissein godai jah galaubeinai unhindarweisai,
1 Timothy 1 6 [B] af þaimei sumai afairzidai uswandidedun du lausawaurdein,
1 Timothy 1 7 [B] wiljandans wisan witodalaisarjos, ni fraþjandans ni hva rodjand nih bi hva stiurjand.
1 Timothy 1 8 [B] aþþan wituþ þatei god ist witoþ, jabai hvas is witodeigo brukeiþ,
1 Timothy 1 9 [B] witan<d>s þatei garaihtamma witoþ nist satiþ, ak witodalausaim jah untalaim jah uns(i)bjaim jah frawaurhtaim jah unairknaim jah usweihaim, attans bliggwandam jah aiþeins bliggwandam, mannans maurþrjandam,
1 Timothy 1 10 [B] horam, mannans gaþiwandam, liugnjam, ufarswaram, jah jabai hva aljis þizai hailon laiseinai andstandiþ,
1 Timothy 1 11 [B] sei ist bi aiwaggeli wulþaus þis audagins gudis þatei gatrauaiþ ist mis.
1 Timothy 1 12 [B] jah awiliudo þamma inswinþjandin mik Xristau Iesu fraujin unsaramma, unte triggwana mik rahnida, gasatjands in andbahtja,
1 Timothy 1 13 [B] ikei faura was wajamerjands jah wraks jah ufbrikands, akei gaarmaiþs was, unte unwitands gatawida in ungalaubeinai.
1 Timothy 1 14 [B] iþ ufarassiþ <warþ> ansts fraujins miþ galaubeinai jah friaþwai þizai in Xristau Iesu.
1 Timothy 1 15 [B] triggw þata waurd jah allaizos andanumtais wairþ, þatei Xristus Iesus qam in þamma fairhvau frawaurhtans nasjan, þizeei frumists im ik.
1 Timothy 1 16 [B] akei duþþe gaarmaiþs warþ, ei in mis frumistamma ataugidedi Xristaus Iesus alla usbeisnein du frisahtai þaim ize anawairþai wesun du galaubjan imma du libainai aiweinon.
1 Timothy 1 17 [B] aþþan þiudana aiwe, u(nriur)jamma, ungasaihvanamma, ainamma, fr(o)damma guda sweriþa jah wulþus in aldins aiwe. amen.
1 Timothy 1 18 [B] þo anabusn anafilha þus, barnilo Teimauþaiu, bi þaim faura faursniwandam ana þuk praufetjam, ei driugais in þaim þata godo drauhtiwitoþ,
1 Timothy 1 19 [B] habands galaubein jah goda miþwissein, þizaiei sumai afskiubandans bi galaubein naqadai waurþun,
1 Timothy 1 20 [B] þizeei ist Hwmainaius jah Alaiksandrus, þanzei anafalh Satanin, ei gatalzjaindau ni wajamerjan.
1 Timothy 2 1 [B] Bidja nu frumist allis taujan bidos, aihtronins, liteinins, awiliuda fram allaim mannam,
1 Timothy 2 2 [B] fram þiudanam jah fram allaim þaim in ufarassau wisandam, ei slawandein jah sutja ald bauaima in allai gagudein jah gariudja.
1 Timothy 2 3 [B] þatuþ~þan ist god jah andanem in andwairþja nasjandis unsaris gudis,
1 Timothy 2 4 [B] saei allans mans [ga]wili ganisan jah in ufkunþja sunjos qiman.
1 Timothy 2 5 [B] ains allis guþ, ains jah midumonds gudis jah manne, manna Xristus Iesus,
1 Timothy 2 6 [B] sa gibands sik silban andabauht faur allans, weitwodein melam swesaim,
1 Timothy 2 7 [B] du þammei gasatiþs im ik merjands jah apaustaulus, sunja qiþa in Xristau, ni liuga, laisareis þiudo in galaubeinai jah sunjai.
1 Timothy 2 8 [B] wiljau nu wairans bidjan in allaim stadim, ushafjandans swiknos handuns inuh þwairhein jah tweiflein.
1 Timothy 2 9 [B] samaleiko jah qinons in gafeteinai hrainjai miþ gariudein jah inahein fetjandeins sik, ni in flahtom aiþþau gulþa aiþþau marikreitum aiþþau wastjom gal<a>ubaim,
1 Timothy 2 10 [B] ak þatei gadob ist qinom gahaitandeim guþ blotan þairh waurstwa goda.
1 Timothy 2 11 [B] qino in hau(n)iþai galaisjai sik in allai ufhauseinai;
1 Timothy 2 12 [B] iþ galaisjan qinon ni uslaubja, ni fraujinon faura waira, ak wisan in þahainai.
1 Timothy 2 13 [B] Adam auk fruma gadigan[d]s warþ, þaþroh Aiwwa;
1 Timothy 2 14 [B] jah Adam ni warþ uslutoþs, iþ qino uslutoda in missadedai warþ.
1 Timothy 2 15 [B] iþ ganisiþ þairh barne gabaurþ, jabai gastandand in galaubeinai jah friaþwai jah weihiþai miþ gafraþjein.
1 Timothy 3 1 [B] Triggw þata waurd: jabai hvas aipiskaupeins gairneiþ, godis waurstwis gairneiþ.
1 Timothy 3 2 [B] skal nu aipiskaupus ungafairinonds wisan, ainaizos qenais aba, andaþahts, [gariuds], froþs, gafaurs, gastigods, laiseigs,
1 Timothy 3 3 [B] nih weinnas, ni slahals, ak sutis, [airkn[i]s], ni sakuls, ni faihufriks,
1 Timothy 3 4 [B] seinamma garda waila fauragaggan<d>s, barna habands ufhausjandona . . . .
1 Timothy 3 5 [A] iþ jabai hvas seinamma garda fauragaggan ni mag, hvaiwa aikklesjon gudis gakaroþ?
1 Timothy 3 6 [A] nih niujasatidana, ibai aufto ufarhauhiþs in stauai atdriusai unhulþins.
1 Timothy 3 7 [A] skal auk is weitwodiþa goda haban fram þaim uta, ei ni atdriusai in idweit jah hlamma unhulþins.
1 Timothy 3 8 [A] jah swa diakaununs gariudans, nih faihufrikans, ni weina filu haftjandans, nih aglaitgastaldans,
1 Timothy 3 9 [A] habandans runa galaubeinais in hrainjai gahugdai.
1 Timothy 3 10 [A] jaþ~þai þan gakiusaindau frumist jas~swa andbahtjaina ungafairinodai wisandans.
1 Timothy 3 11 [A] qinons samaleiko gariudos, ni diabulos, gafaurjos, triggwos in allamma.
1 Timothy 3 12 [A] diakaunjus sijaina ainaizos qenais abans, barnam waila fauragaggandans jah seinaim gardim.
1 Timothy 3 13 [A] þai auk waila andbahtjandans grid goda sis fairwaurkjand jah managa balþein <in> galaubeinai þizai in Xristau Iesu.
1 Timothy 3 14 [A] þata þus melja, wenjands qiman at þus sprauto;
1 Timothy 3 15 [A] aþþan jabai sainjau, ei witeis hvaiwa skuld ist in garda gudis usmitan, saei ist aikklesjo gudis libandins, sauls jah tulgiþa sunjos.
1 Timothy 3 16 [A] jah unsahtaba mikils ist gagudeins runa s(a)ei gabairhtiþs warþ in leika, garaihts gadomiþs warþ in ahmin, ataugids warþ þaim aggilum, merids warþ in þiudom, galaubiþs warþ in fairhvau, andnumans warþ in wulþau.
1 Timothy 4 1 [B] Aþþan ahma swikunþaba qiþiþ þatei in spidistaim dagam afstandand sumai galaubeinai atsaihvandans ahmane airziþos jah laiseino unhulþono,
1 Timothy 4 2 [B] in liutein liugnawaurde jah gatandida habandane swesa miþwissein,
1 Timothy 4 3 [B] warjandane liugos, gaþarban mate, þanzei guþ gaskop du andniman miþ awiliudam galaubjandam jah ufkunnandam sunja.
1 Timothy 4 4 [B] unte all gaskaftais gudis goþ jah ni waiht du uswaurpai miþ awiliudam andnuman;
1 Timothy 4 5 [B] gaweihada auk þairh waurd gudis jah bida.
1 Timothy 4 6 [B] þata insakands broþrum goþs wairþis andbahts Xristaus Iesuis, alands waurdam galaubeinais jah godaizos laiseinais þoei galaistides.
1 Timothy 4 7 [B] iþ þo usweihona swe usalþanaizo spilla biwandei, þroþei þuk silban du gagudein.
1 Timothy 4 8 [B] aþþan leikeina usþroþeins du fawamma ist bruks, iþ gagudein du allamma ist bruks, gahaita habandei libainais þizos nu jah þizos anawairþons.
1 Timothy 4 9 [B] triggw þata waurd jah allaizos andanumtais wairþ.
1 Timothy 4 10 [B] duþþe allis arbaidjam jah idweitjanda, unte wenidedum du guda libandin, saei ist nasjands allaize manne, þishun galaubjandane.
1 Timothy 4 11 [B] anabiud þata jah laisei.
1 Timothy 4 12 [B] ni manna þe(in)ai jundai frakunni, ak frisahts sijais þaim galaubjandam in waurda, in usmeta, in friaþwai, in galaubeinai, in swikniþai.
1 Timothy 4 13 [B] unte qima, gaumei saggwa boko, gaþlaihtai, laiseinai.
1 Timothy 4 14 [B] ni sijais unkarja þizos in þus anstais, sei gibana warþ þus þairh praufetjans afar analageinai handiwe praizbwtairei<n>s.
1 Timothy 4 15 [B] þo sido þus, inuþ~þaim sijais, ei þatei þeihais þu, swikunþ sijai allaim.
1 Timothy 4 16 [B] atsaihv du þus silbin jah du laiseinai usdaudo, þairhwis in þaim; þatuh auk taujands jah þuk silban ganasjis jah hausjandans þus.
1 Timothy 5 1 [B] Seneigana ni andbeitais, ak gaþlaih swe attin, juggans swe broþruns;
1 Timothy 5 2 [B] sineigos swe aiþeins, juggos swe (s)wistruns in allai swiknein.
1 Timothy 5 3 [B] widuwons swerai, þozei bi sunjai sijaina widuwons.
1 Timothy 5 4 [B] iþ jabai hvo widuwono barna aiþþau barne barna habai, galaisjaina <sik> faurþis swesana gard barusnjan jah andalauni usgiban fadreinam; þata auk ist [god jah] andanem in andwairþja gudis.
1 Timothy 5 5 [B] aþþan soei bi sunjai widuwo ist jah ainakla, wenida du guda jah þairhwisiþ in bidom nahtam jah dagam.
1 Timothy 5 6 [B] iþ so wizondei in azetjam jah libandei dauþa ist.
1 Timothy 5 7 [B] jah þata anabiud ei ungafairi<no>dos sijaina.
1 Timothy 5 8 [B] aþþan jabai hvas swesaim þishun ingardjam ni gaþlaihiþ, galaubein inwidiþ jah ist ungalaubjandin wairsiza.
1 Timothy 5 9 [B] widuwo gawaljaidau ni mins saihs tigum (j)ere, sei wesi ainis abins qens,
1 Timothy 5 10 [B] in waurstwam godaim weitwodiþa habandei, jau barna fodidedi, jau gastins andnemi, jau weihaim fotuns þwohi, jau aglons winnandam andbahtidedi, jau allamma . . . .
1 Timothy 5 11 [A] (iþ) (juggos) (widuwons) (biwandei); (þan) (auk) (gairnidedeina) (wiþra) (Xristu), (liugan) (wileina),
1 Timothy 5 12 [A] (habandeins) (staua), (unte) (frumein) (galaubein) (wana) (gatawidedun).
1 Timothy 5 13 [A] aþþan samana jah unwaurstwons laisjand sik þairhgaggan gardins, aþþan ni þatain unwaurstwons, ak jah unfaurjos jah fairweitjandeins, rodjandeins (þoei) (ni) (skulda) (sind).
1 Timothy 5 14 [A] (wiljau) (nu) (juggos) (liugan), (barna) (bairan), (garda) (waldan) . . . .
1 Timothy 5 15 
1 Timothy 5 16 [A] . . . . (widuwons), (andbahtjai) (im), (jah) (ni) (kaurjaidau) (aikklesjo), (ei) (þaim) (bi) (sunjai) . . . .
1 Timothy 5 17 [A] . . . . in waurda jah in laiseinai.
1 Timothy 5 18 [A] qaþ auk gameleins: auhs(au) þriskandin munþ ni faurwaipjais; jah: wairþs sa waurstwa mizdons is.
1 Timothy 5 19 [A] bi praizbwtairein wroh ni andnimais, niba in andwairþja twa<d>dje aiþþau þrije weitwode.
1 Timothy 5 20 [A] iþ þans frawaurhtans in andwairþja allaize gasak, ei jah þai anþarai agis habaina.
1 Timothy 5 21 [B] . . . . wiljahalþein.
1 Timothy 5 22 [B] handuns sprauto ni man<n>hun lagjais, ni gamainja sijais frawaurhtim framaþjaim; þuk silban swiknana fastais.
1 Timothy 5 23 [B] ju ni drigkais þanamais wato, ak weinis leitil brukjais in qiþaus þeinis jah þizo ufta sauhte þeinaizo.
1 Timothy 5 24 [B] sumaize manne frawaurhteis swikunþos sind faurbisniwandeins du stauai; sumaize þan jah afargaggand.
1 Timothy 5 25 [B] samaleiko þan jah waurstwa goda swikunþa sind, jah þo(ei) aljaleikos sik habandona filhan ni mahta sind.
1 Timothy 6 1 [B] Swa managai swe sijaina uf jukuzjai skalkans, seinans fraujans allaizos sweriþos wairþans rahnjaina, ei namo fraujins jah laiseins ni wajamerjaidau.
1 Timothy 6 2 [B] aþþan þaiei galaubjandans haband fraujans, ni frakunneina, unte broþrjus sind, ak mais skalkinona, unte galaubjandans sind jah liubai, þaiei wailadedais gadailans sind. þata laisei jah gaþlaih.
1 Timothy 6 3 [B] jabai hvas aljaleiko laisjai jah ni atgaggai du hailaim waurdam þaim fraujins unsaris Iesuis Xristaus jah þizai bi gagudein laiseinai,
1 Timothy 6 4 [B] iþ hauhþuhts, ni waiht witands, ak siukands bi soknins jah waurdajiukos, us þaimei wairþand neiþa, [maurþra] , haif<s>teis, anaqisseis, anamindeis ubilos,
1 Timothy 6 5 [B] usbalþeins frawardidaize manne ahin, at þaimei gatarniþ ist sunja, hugjandane faihugawaurki wisan gagudein.
1 Timothy 6 6 [B] aþþan ist gawaurki mikil gagudei miþ ganauhin.
1 Timothy 6 7 [B] ni waiht auk brahtedum in þamma fairhvau; bi sunjai þatei ni usbairan hva magum.
1 Timothy 6 8 [B] aþþan habandans usfodein jah gaskadwein þaimuh ganohidai sijaima.
1 Timothy 6 9 [B] aþþan þaiei wileina gabigai wairþan atdriusand in fraistubnja jah hlamma unhulþins jah lustuns managans unnutjans jah skaþulans, þaiei saggqjand mans in frawardein jah fralust.
1 Timothy 6 10 [B] waurts allaize ubilaize ist faihugei_o, þizozei sumai gairnjandans afairzidai waurþun af galaubeinai jah sik silbans gaþiwaidedun sairam managaim.
1 Timothy 6 11 [B] iþ þu, jai manna gudis, þata þliuhais, iþ laistjais garaihtein, gagudein, galaubein, friaþwa, þulain, qairrein.
1 Timothy 6 12 [B] haifstei þo godon haifst galaubeinais, undgreip libain aiweinon du þizaiei laþoþs is jah andhaihaist þamma godin andahaita in andwairþja managaize weitwode.
1 Timothy 6 13 [B] anabiuda in andwairþja gudis þis gaqiujandins alla jah Xristaus Iesuis þis weitwodjandins uf Paunteau Peilatau þata godo andahait,
1 Timothy 6 14 [B] fastan þuk þo anabusn unwamma, ungafairinoda und qum fraujins unsaris Iesuis Xristaus,
1 Timothy 6 15 [B] þanei in melam swesaim taikneiþ sa audaga jah ains mahteiga jah þiudans þiudanondane jah frauja fraujinondane,
1 Timothy 6 16 [B] saei ains aih undiwanein jah liuhaþ bauiþ unatgaht, þanei sahv manne ni ainshun nih sai(hvan) (mag) . . . .
1 Timothy 6 17 
1 Timothy 6 18 
1 Timothy 6 19 
1 Timothy 6 20 
1 Timothy 6 21 
2 Timothy 1 1 [A] Pawlus, apaustaulus Iesuis Xristaus þairh wiljan gudis bi gahaitam libainais sei ist in Xristau Iesu
2 Timothy 1 2 [A] Teimauþaiau, liubin barna, ansts, armaio, gawairþi fram guda attin jah Xristau Iesu fraujin unsaramma.
2 Timothy 1 3 [A] awiliudo guda meinamma, þammei skalkino fram fadreinam in hrainjai gahugdai, hvaiwa unsweibando haba bi þuk gaminþi in bidom meinaim naht jah daga,
2 Timothy 1 4 [A] gairnjands þuk gasaihvan, gamunands tagre þeinaize, ei fahedais usfullnau,
2 Timothy 1 5 [B] . . . . gaþ~þan~traua þatei jah in þus.
2 Timothy 1 6 [B] in þizozei waihtais gamaudja þuk anaqiujan anst gudis, sei ist in þus þairh analagein handiwe meinaizo.
2 Timothy 1 7 [B] unte ni gaf unsis guþ ahman faurhteins, ak mahtais jah friaþwos jah inaheins.
2 Timothy 1 8 [B] ni nunu skamai þuk weitwodiþos fraujins unsaris Iesuis nih meina, bandjins is, ak miþarbaidei aiwaggeljon bi mahtai gudis,
2 Timothy 1 9 [B] þis nasjandins uns jah laþondins laþonai weihai, ni bi waurstwam unsaraim, ak bi seinai leikainai jah anstai sei gibana ist unsis in Xristau Iesu faur mela aiweina,
2 Timothy 1 10 [B] iþ gaswikunþida nu þairh gabairhtein nasjandis unsaris Iesuis Xrista(us) , gatairandins raihtis dauþau, iþ galiuhtjandins libain jah unriurein þairh aiwagge<l>jon,
2 Timothy 1 11 [B] in þoei gasatiþs im ik merjands jah apaustaulus jah laisareis þiudo,
2 Timothy 1 12 [B] in þizozei fairinos jah þata winna; akei nih skama mik, unte wait hvamma galaubida, jah gatraua þammei mahteigs ist þata anafilh mein fastan in jainana dag.
2 Timothy 1 13 [B] frisaht habands hailaize waurde, þoei at mis hausides in galaubeinai jah friaþwai in Xristau Iesu,
2 Timothy 1 14 [B] þat(a) godo anafilh fastai þairh ahman weihana saei bauiþ in uns.
2 Timothy 1 15 [B] waist þatei afwandidedun sik af mis allai þaiei sind in Asiai, þizei ist Fwgailus jah Airmogaineis.
2 Timothy 1 16 [B] gibai armaion frauja Auneiseifauraus garda, unte ufta mik anaþrafstida jah naudibandjo meinaizo ni skamaida sik;
2 Timothy 1 17 [B] ak qimands in Rumai usdaudo sokida mik jah bigat.
2 Timothy 1 18 [B] gibai frauja imma bigitan armahairtein at fraujin in jainamma daga; jah hvan filu [mais] in Aifaison andbahtida mis, waila þu kant.
2 Timothy 2 1 [B] Þu nu, barn mein waliso, inswinþei þuk in anstai þizai in Xristau Iesu,
2 Timothy 2 2 [B] jah þoei hausides at mis þairh managa weitwodja [waurda gudis] þo anafilh triggwai<m> mannam, þaiei wairþai sijaina jah anþarans laisjan.
2 Timothy 2 3 [B] þu nu arbaidei swe gods gadrauhts Xristaus Iesuis.
2 Timothy 2 4 [B] ni ainshun drauhtinonds fraujin dugawindiþ sik gawaurkjam þizos aldais, ei galeikai þammei drauhtinoþ.
2 Timothy 2 5 [B] jah þan jabai haifsteiþ hvas, ni weipada, niba witodeigo brikiþ.
2 Timothy 2 6 [B] arbaidjands airþos waurstwja skal frumist akrane andniman.
2 Timothy 2 7 [B] fraþei þatei qiþa; gibiþ auk þus frauja fraþi us allaim.
2 Timothy 2 8 [B] Gamuneis Xristu Iesu urrisanana us dauþaim us fraiwa Daweidis bi aiwaggeljon meinai,
2 Timothy 2 9 [B] in þizaiei arbaidja und bandjos swe ubiltojis; akei waurd gudis nist gabundan.
2 Timothy 2 10 [B] inuh þis all gaþula bi þans gawalidans, ei jah þai ganist gatilona, sei ist in Xristau Iesu miþ wulþau aiweinamma.
2 Timothy 2 11 [B] triggw þata waurd: jabai miþgadauþnodedum, jah miþlibam;
2 Timothy 2 12 [B] jabai gaþulam, jah miþþiudanom; jabai afaikam, jah is afaikiþ uns;
2 Timothy 2 13 [B] jabai ni galaubjam, jains triggws wisiþ; afaikan sik silban ni mag.
2 Timothy 2 14 [B] þizei gamaudei, weitwodjands in andwairþja fraujins; waurdam weihan du ni waihtai daug, niba uswalteinai þaim hausjondam.
2 Timothy 2 15 [B] usdaudei þuk silban gakusanana usgiban guda waurstwjan unaiwiskana, raihtaba raidjandan waurd sunjos.
2 Timothy 2 16 [B] iþ þo dwalona usweihona lausawaurdja biwandei; unte filu gaggand du afgudein,
2 Timothy 2 17 [B] jah waurd ize swe gund wuliþ; þizeei ist Wmainaius jah Filetus,
2 Timothy 2 18 [B] þaiei bi sunjai uswissai usmetun, qiþandans usstass ju waurþana, jah galaubein sumaize uswaltidedun.
2 Timothy 2 19 [B] aþþan tulgus grunduwaddjus gudis standiþ, habands sigljo þata: kunþa frauja þans þaiei sind is, jah: afstandai af unselein hvazuh saei namnjai namo fraujins.
2 Timothy 2 20 [B] aþþan in mikilamma garda ni sind þatainei kasa gulþeina jah silubreina, ak jah triweina jah digana, jah suma du sweraim, sumuþ~þan du unsweraim.
2 Timothy 2 21 [B] aþþan jabai hvas gahrainjai sik þizei, wairþiþ kas du sweriþai, gaweihaiþ, bruk fraujin, du allamma waurstwe godaize gamanwiþ.
2 Timothy 2 22 [B] aþþan juggans lustuns þliuh; iþ laistei garaihtein, galaubein, friaþwa, gawairþi miþ þaim bidai anahaitandam frauja<n> us hrainjamma hairtin.
2 Timothy 2 23 [B] iþ þos dwalons jah untalons soknins biwandei, witands þatei gabairand sakjons.
2 Timothy 2 24 [B] iþ skalks fraujins ni skal sakan, ak qairrus wisan wiþra allans, laiseigs, usþulands,
2 Timothy 2 25 [B] in qairrein talzjands þans andstandandans, niu hvan gibai im guþ idreiga du ufkunþja sunjos,
2 Timothy 2 26 [B] jah usskarjaindau us unhulþins wruggon, fram þammei gafahanai tiuhanda afar is wiljin.
2 Timothy 3 1 [B] Aþþan þata kunneis ei in spedistaim dagam atgaggand jera sleidja,
2 Timothy 3 2 [B] jah wairþand mannans sik friondans, faihugairnai, bihaitjans, hauhhairtai, wajamerjandans, fadreinam ungahvairbai, launawargos, unairknai,
2 Timothy 3 3 [B] unhunslagai, unmildjai, fairinondans, ungahabandans sik, unmanariggwai, unseljai,
2 Timothy 3 4 [B] fralewjandans, untilamalskai, ufbaulidai, frijondans wiljan seinana mais þau guþ,
2 Timothy 3 5 [B] habandans hiwi gagudeins, iþ maht izos inwidandans; jah þans afwandei.
2 Timothy 3 6 [B] unte us þaim sind þaiei sliupand in gardins jah frahunþana tiuhand qineina afhlaþana frawaurhtim, þoe(i) tiuhanda lustum missaleikaim,
2 Timothy 3 7 [B] sinteino laisjandona sik <jah> ni aiw hvanhun in ufkunþja sunjos qiman mahteiga.
2 Timothy 3 8 [B] aþþan þamma haidau ei Jannis jah Mambres andstoþun Moseza, swa jah þai andstandand sunjai, mannans frawaurþanai ahin, uskusanai bi galaubein;
2 Timothy 3 9 [B] akei ni þeihand du filusnai, unte unwiti ize swikunþ wairþiþ allaim, swaswe jainaize was.
2 Timothy 3 10 [B] iþ þu galaista is laiseinai meinai, usmeta, muna, [sidau,] galaubeinai, usbeisnai, friaþwai, þulainai,
2 Timothy 3 11 [B] wrakjom, wunnim, hvileika mis waurþun in Antiaukiai, in Eikaunion, in Lwstrws, hvileikos wrakos usþulaida, jah us allaim mik galausida frauja.
2 Timothy 3 12 [B] jah þan allai þaiei wileina gagudaba liban in Xristau Iesu, wrakos winnand.
2 Timothy 3 13 [B] iþ ubilai mans jah liutai þeihand du wairsizin, airzjai jah airzjandans.
2 Timothy 3 14 [B] iþ þu framwairþis wisais in þaimei galaisides þuk jah gatrauaida sind þus, witands at hvamma ganamt,
2 Timothy 3 15 [B] jah þatei us barniskja weihos bokos kunþes, þos mahteigons þuk usfratwjan du ganistai þairh galaubein þo in Xristau Iesu.
2 Timothy 3 16 [B] all boko gudiskaizo<s> ahmateinais jah þaurftos du laiseinai, du gasahtai, du garaihteinai, du talzeinai in garaihtein,
2 Timothy 3 17 [B] ei ustauhans sijai manna gudis, du allamma waurstwe godaize gamanwiþs.
2 Timothy 4 1 [B] Weitwodja in andwairþja gudis jah fraujins Xristaus Iesuis, saei skal stojan qiwans jah dauþans bi qum is <jah> þiudinassu is:
2 Timothy 4 2 [B] merei waurd, stand ohteigo unuhteigo, gasak, gaþlaih, gahvotei in allai usbeisnai jah laiseinai.
2 Timothy 4 3 [B] wairþiþ mel þan haila laisein ni usþuland, ak du seinaim lustum dragand sis laisarjans, suþjondans hausein;
2 Timothy 4 4 [B] aþþan af sunjai hausein afwandjand, iþ du spillam gawandjand sik.
2 Timothy 4 5 [B] iþ þu andaþahts sijais in allaim, arbaidei, waurstw waurkei aiwaggelistins, andbahti þein usfullei.
2 Timothy 4 6 [B] aþþan ik ju hunsljada jah mel meinaizos diswissais atist.
2 Timothy 4 7 [B] haifst þo godon haifstida, run ustauh, galaubein gafastaida;
2 Timothy 4 8 [B] þaþro þan galagiþs ist mis waips garaihteins, þanei usgibiþ mis frauja in jainamma daga, sa <ga>raihta staua; aþþan ni þatainei mis, ak jah allaim þaiei frijond qum is.
2 Timothy 4 9 [B] sniumei qiman at mis sprauto;
2 Timothy 4 10 [B] unte Demas mis bilaiþ, frijonds þo nu ald, jah galaiþ du Þaissalauneikai, Krispus du Galatiai,
2 Timothy 4 11 [B] Lukas ist miþ mis ains. Marku andnimands brigg miþ þus silbin, unte ist mis bruks du and(bahtja).
2 Timothy 4 12 [A] aþþan Twkeiku insandida in Aifaison.
2 Timothy 4 13 [A] hakul þanei bilaiþ in Trauadai at Karpau qimands atbair jah bokos, þishun maimbranans.
2 Timothy 4 14 [A] Alai[ai]ksandrus aizasmiþa managa mis unþiuþa ustaiknida; usgildiþ imma frauja bi waurstwam is;
2 Timothy 4 15 [A] þammei jah þu witai, filu auk andstoþ unsaraim waurdam.
2 Timothy 4 16 [A] in frumiston meinai sunjonai ni manna mis miþwas. ak allai mis biliþun, ni rahnjai(dau) (im) . . . .
2 Timothy 4 17 
2 Timothy 4 18 
2 Timothy 4 19 
2 Timothy 4 20 
2 Timothy 4 21 
2 Timothy 4 22 
Titus 1 1 [B] Pawlus, skalks gudis, iþ apaustaulus Iesuis Xristaus bi galaubeinai gawalidaize gudis jah ufkunþja sunjos sei bi gagudein ist,
Titus 1 2 [B] du wenai libainais aiweinons þoei gahaihait unliugands guþ[a] faur mela aiweina,
Titus 1 3 [B] iþ ataugida mela swesamma waurd sein in mereinai, sei gatrauaida ist mis bi anabusnai nasjandis unsaris gudis,
Titus 1 4 [B] Teitau, walisin barna bi gamainjai galaubeinai, ansts jah gawairþi fram guda attin jah Xristau Iesu nasjand unsaramma.
Titus 1 5 [B] in þizozei waihtais bilaiþ þus in Kretai, in þize ei wanata atgaraihtjais jah gasatjais and baurgs praizbwtairein, swaswe ik þus garaidida,
Titus 1 6 [B] jabai hvas ist ungafairinonds, ainaizos qenais aba, barna habands galaubeina, ni in usqissai usstiureins aiþþau ungahvairba.
Titus 1 7 [B] skaluþ~þan aipiskaupus ungafairinoþs wisan, swe gudis fauragaggja, ni hauhhairts, [ni bihaitja,] ni þwairhs, ni weinnas, ni slahals, ni aglaitgastalds;
Titus 1 8 [B] ak gastigods, bleiþs, andaþahts, garaihts, weihs, gaþaurbs,
Titus 1 9 [B] andanemeigs bi laiseinai waurdis triggwis, ei mahteigs sijai jah gaþlaihan in laiseinai hailai jah þans andstandandans gasakan.
Titus 1 10 [B] sind auk managai ungahvairbai, lausawaurdai, lutondans, þis(hun) . . . .
Titus 1 11 [A] þanzei skal gasakan, þaiei gardins allans uswaltjand laisjandans þatei ni skuld ist, in faihugairneins.
Titus 1 12 [A] qaþ auk sums ize, swes ize praufetus: Kretes sinteino liugnjans, ubila u(n)biarja, wambos latos.
Titus 1 13 [A] so ist weitwodei sunjeina. in þizozei fairinos gasak ins (hv)assaba, ei hailai sijaina in galaubeinai,
Titus 1 14 [A] ni atsaihvandans judaiwiskaize spilli jah anabusne manne afwandjandane sis sunja.
Titus 1 15 [A] aþþan all hrain hrainjaim, iþ bisaulidaim jah ungalaubjandam ni waiht hrain, ak bisaulida sind ize jah aha jah miþwissei.
Titus 1 16 [A] guþ andhaitand kunnan, iþ waurstwam inwidand, andasetjai wisandans jah ungalaubjandans, jah du allamma waurstwe godaize uskusanai.
Titus 2 1 [A] Iþ þu rodei þatei gadof ist þizai hailon laiseinai . . . .
Titus 2 2 
Titus 2 3 
Titus 2 4 
Titus 2 5 
Titus 2 6 
Titus 2 7 
Titus 2 8 
Titus 2 9 
Titus 2 10 
Titus 2 11 
Titus 2 12 
Titus 2 13 
Titus 2 14 
Titus 2 15 
Titus 3 1 
Titus 3 2 
Titus 3 3 
Titus 3 4 
Titus 3 5 
Titus 3 6 
Titus 3 7 
Titus 3 8 
Titus 3 9 
Titus 3 10 
Titus 3 11 
Titus 3 12 
Titus 3 13 
Titus 3 14 
Titus 3 15 
Philemon 1 1 
Philemon 1 2 
Philemon 1 3 
Philemon 1 4 
Philemon 1 5 
Philemon 1 6 
Philemon 1 7 
Philemon 1 8 
Philemon 1 9 
Philemon 1 10 
Philemon 1 11 [A] . . . . iþ nu þus jah mis bruks, þanuh insandida;
Philemon 1 12 [A] iþ þu ina, þat~ist meinos brusts, andnim;
Philemon 1 13 [A] þanei ik wilda at mis gahaban, ei faur þuk mis andbahtidedi in bandjom aiwaggeljons.
Philemon 1 14 [A] iþ inu þein ragin ni waiht wilda taujan, ei ni swaswe bi nauþai þiuþ þein[s] sijai, ak us lustum.
Philemon 1 15 [A] aufto auk duþe afgaf sik du hveilai, ei aiweinana ina andnimais,
Philemon 1 16 [A] ju ni swaswe skalk, ak ufar skalk broþar liubana, ussindo mis, iþ hvan filu mais þus jah in leika jah in fraujin.
Philemon 1 17 [A] jabai nu mik habais du gamana, andnim þana swe mik.
Philemon 1 18 [A] iþ jabai hva gaskoþ þus aiþþau skula ist, þata mis rahnei.
Philemon 1 19 [A] ik Pawlus gamelida meinai handau: ik usgiba; ei ni qiþau þus þatei jaþ~þuk silban mis skula is.
Philemon 1 20 [A] jai, broþar, ik þeina niutau in fraujin; anaþrafstei meinos brusts in Xristau.
Philemon 1 21 [A] gatrauands ufhauseinai þeinai gamelida þus, witands þatei jah ufar þatei qiþa taujis.
Philemon 1 22 [A] bijandzuþ~þan manwei mis saliþwos; wenja auk ei þairh bidos izwaros fragibaidau izwis.
Philemon 1 23 [A] goleiþ þuk Aipafras, sa miþfrahunþana mis in Xristau Iesu . . . .
Philemon 1 24 
Philemon 1 25 
Hebrews 1 1 
Hebrews 1 2 
Hebrews 1 3 
Hebrews 1 4 
Hebrews 1 5 
Hebrews 1 6 
Hebrews 1 7 
Hebrews 1 8 
Hebrews 1 9 
Hebrews 1 10 
Hebrews 1 11 
Hebrews 1 12 
Hebrews 1 13 
Hebrews 1 14 
Hebrews 2 1 
Hebrews 2 2 
Hebrews 2 3 
Hebrews 2 4 
Hebrews 2 5 
Hebrews 2 6 
Hebrews 2 7 
Hebrews 2 8 
Hebrews 2 9 
Hebrews 2 10 
Hebrews 2 11 
Hebrews 2 12 
Hebrews 2 13 
Hebrews 2 14 
Hebrews 2 15 
Hebrews 2 16 
Hebrews 2 17 
Hebrews 2 18 
Hebrews 3 1 
Hebrews 3 2 
Hebrews 3 3 
Hebrews 3 4 
Hebrews 3 5 
Hebrews 3 6 
Hebrews 3 7 
Hebrews 3 8 
Hebrews 3 9 
Hebrews 3 10 
Hebrews 3 11 
Hebrews 3 12 
Hebrews 3 13 
Hebrews 3 14 
Hebrews 3 15 
Hebrews 3 16 
Hebrews 3 17 
Hebrews 3 18 
Hebrews 3 19 
Hebrews 4 1 
Hebrews 4 2 
Hebrews 4 3 
Hebrews 4 4 
Hebrews 4 5 
Hebrews 4 6 
Hebrews 4 7 
Hebrews 4 8 
Hebrews 4 9 
Hebrews 4 10 
Hebrews 4 11 
Hebrews 4 12 
Hebrews 4 13 
Hebrews 4 14 
Hebrews 4 15 
Hebrews 4 16 
Hebrews 5 1 
Hebrews 5 2 
Hebrews 5 3 
Hebrews 5 4 
Hebrews 5 5 
Hebrews 5 6 
Hebrews 5 7 
Hebrews 5 8 
Hebrews 5 9 
Hebrews 5 10 
Hebrews 5 11 
Hebrews 5 12 
Hebrews 5 13 
Hebrews 5 14 
Hebrews 6 1 
Hebrews 6 2 
Hebrews 6 3 
Hebrews 6 4 
Hebrews 6 5 
Hebrews 6 6 
Hebrews 6 7 
Hebrews 6 8 
Hebrews 6 9 
Hebrews 6 10 
Hebrews 6 11 
Hebrews 6 12 
Hebrews 6 13 
Hebrews 6 14 
Hebrews 6 15 
Hebrews 6 16 
Hebrews 6 17 
Hebrews 6 18 
Hebrews 6 19 
Hebrews 6 20 
Hebrews 7 1 
Hebrews 7 2 
Hebrews 7 3 
Hebrews 7 4 
Hebrews 7 5 
Hebrews 7 6 
Hebrews 7 7 
Hebrews 7 8 
Hebrews 7 9 
Hebrews 7 10 
Hebrews 7 11 
Hebrews 7 12 
Hebrews 7 13 
Hebrews 7 14 
Hebrews 7 15 
Hebrews 7 16 
Hebrews 7 17 
Hebrews 7 18 
Hebrews 7 19 
Hebrews 7 20 
Hebrews 7 21 
Hebrews 7 22 
Hebrews 7 23 
Hebrews 7 24 
Hebrews 7 25 
Hebrews 7 26 
Hebrews 7 27 
Hebrews 7 28 
Hebrews 8 1 
Hebrews 8 2 
Hebrews 8 3 
Hebrews 8 4 
Hebrews 8 5 
Hebrews 8 6 
Hebrews 8 7 
Hebrews 8 8 
Hebrews 8 9 
Hebrews 8 10 
Hebrews 8 11 
Hebrews 8 12 
Hebrews 8 13 
Hebrews 9 1 
Hebrews 9 2 
Hebrews 9 3 
Hebrews 9 4 
Hebrews 9 5 
Hebrews 9 6 
Hebrews 9 7 
Hebrews 9 8 
Hebrews 9 9 
Hebrews 9 10 
Hebrews 9 11 
Hebrews 9 12 
Hebrews 9 13 
Hebrews 9 14 
Hebrews 9 15 
Hebrews 9 16 
Hebrews 9 17 
Hebrews 9 18 
Hebrews 9 19 
Hebrews 9 20 
Hebrews 9 21 
Hebrews 9 22 
Hebrews 9 23 
Hebrews 9 24 
Hebrews 9 25 
Hebrews 9 26 
Hebrews 9 27 
Hebrews 9 28 
Hebrews 10 1 
Hebrews 10 2 
Hebrews 10 3 
Hebrews 10 4 
Hebrews 10 5 
Hebrews 10 6 
Hebrews 10 7 
Hebrews 10 8 
Hebrews 10 9 
Hebrews 10 10 
Hebrews 10 11 
Hebrews 10 12 
Hebrews 10 13 
Hebrews 10 14 
Hebrews 10 15 
Hebrews 10 16 
Hebrews 10 17 
Hebrews 10 18 
Hebrews 10 19 
Hebrews 10 20 
Hebrews 10 21 
Hebrews 10 22 
Hebrews 10 23 
Hebrews 10 24 
Hebrews 10 25 
Hebrews 10 26 
Hebrews 10 27 
Hebrews 10 28 
Hebrews 10 29 
Hebrews 10 30 
Hebrews 10 31 
Hebrews 10 32 
Hebrews 10 33 
Hebrews 10 34 
Hebrews 10 35 
Hebrews 10 36 
Hebrews 10 37 
Hebrews 10 38 
Hebrews 10 39 
Hebrews 11 1 
Hebrews 11 2 
Hebrews 11 3 
Hebrews 11 4 
Hebrews 11 5 
Hebrews 11 6 
Hebrews 11 7 
Hebrews 11 8 
Hebrews 11 9 
Hebrews 11 10 
Hebrews 11 11 
Hebrews 11 12 
Hebrews 11 13 
Hebrews 11 14 
Hebrews 11 15 
Hebrews 11 16 
Hebrews 11 17 
Hebrews 11 18 
Hebrews 11 19 
Hebrews 11 20 
Hebrews 11 21 
Hebrews 11 22 
Hebrews 11 23 
Hebrews 11 24 
Hebrews 11 25 
Hebrews 11 26 
Hebrews 11 27 
Hebrews 11 28 
Hebrews 11 29 
Hebrews 11 30 
Hebrews 11 31 
Hebrews 11 32 
Hebrews 11 33 
Hebrews 11 34 
Hebrews 11 35 
Hebrews 11 36 
Hebrews 11 37 
Hebrews 11 38 
Hebrews 11 39 
Hebrews 11 40 
Hebrews 12 1 
Hebrews 12 2 
Hebrews 12 3 
Hebrews 12 4 
Hebrews 12 5 
Hebrews 12 6 
Hebrews 12 7 
Hebrews 12 8 
Hebrews 12 9 
Hebrews 12 10 
Hebrews 12 11 
Hebrews 12 12 
Hebrews 12 13 
Hebrews 12 14 
Hebrews 12 15 
Hebrews 12 16 
Hebrews 12 17 
Hebrews 12 18 
Hebrews 12 19 
Hebrews 12 20 
Hebrews 12 21 
Hebrews 12 22 
Hebrews 12 23 
Hebrews 12 24 
Hebrews 12 25 
Hebrews 12 26 
Hebrews 12 27 
Hebrews 12 28 
Hebrews 12 29 
Hebrews 13 1 
Hebrews 13 2 
Hebrews 13 3 
Hebrews 13 4 
Hebrews 13 5 
Hebrews 13 6 
Hebrews 13 7 
Hebrews 13 8 
Hebrews 13 9 
Hebrews 13 10 
Hebrews 13 11 
Hebrews 13 12 
Hebrews 13 13 
Hebrews 13 14 
Hebrews 13 15 
Hebrews 13 16 
Hebrews 13 17 
Hebrews 13 18 
Hebrews 13 19 
Hebrews 13 20 
Hebrews 13 21 
Hebrews 13 22 
Hebrews 13 23 
Hebrews 13 24 
Hebrews 13 25 
James 1 1 
James 1 2 
James 1 3 
James 1 4 
James 1 5 
James 1 6 
James 1 7 
James 1 8 
James 1 9 
James 1 10 
James 1 11 
James 1 12 
James 1 13 
James 1 14 
James 1 15 
James 1 16 
James 1 17 
James 1 18 
James 1 19 
James 1 20 
James 1 21 
James 1 22 
James 1 23 
James 1 24 
James 1 25 
James 1 26 
James 1 27 
James 2 1 
James 2 2 
James 2 3 
James 2 4 
James 2 5 
James 2 6 
James 2 7 
James 2 8 
James 2 9 
James 2 10 
James 2 11 
James 2 12 
James 2 13 
James 2 14 
James 2 15 
James 2 16 
James 2 17 
James 2 18 
James 2 19 
James 2 20 
James 2 21 
James 2 22 
James 2 23 
James 2 24 
James 2 25 
James 2 26 
James 3 1 
James 3 2 
James 3 3 
James 3 4 
James 3 5 
James 3 6 
James 3 7 
James 3 8 
James 3 9 
James 3 10 
James 3 11 
James 3 12 
James 3 13 
James 3 14 
James 3 15 
James 3 16 
James 3 17 
James 3 18 
James 4 1 
James 4 2 
James 4 3 
James 4 4 
James 4 5 
James 4 6 
James 4 7 
James 4 8 
James 4 9 
James 4 10 
James 4 11 
James 4 12 
James 4 13 
James 4 14 
James 4 15 
James 4 16 
James 4 17 
James 5 1 
James 5 2 
James 5 3 
James 5 4 
James 5 5 
James 5 6 
James 5 7 
James 5 8 
James 5 9 
James 5 10 
James 5 11 
James 5 12 
James 5 13 
James 5 14 
James 5 15 
James 5 16 
James 5 17 
James 5 18 
James 5 19 
James 5 20 
1 Peter 1 1 
1 Peter 1 2 
1 Peter 1 3 
1 Peter 1 4 
1 Peter 1 5 
1 Peter 1 6 
1 Peter 1 7 
1 Peter 1 8 
1 Peter 1 9 
1 Peter 1 10 
1 Peter 1 11 
1 Peter 1 12 
1 Peter 1 13 
1 Peter 1 14 
1 Peter 1 15 
1 Peter 1 16 
1 Peter 1 17 
1 Peter 1 18 
1 Peter 1 19 
1 Peter 1 20 
1 Peter 1 21 
1 Peter 1 22 
1 Peter 1 23 
1 Peter 1 24 
1 Peter 1 25 
1 Peter 2 1 
1 Peter 2 2 
1 Peter 2 3 
1 Peter 2 4 
1 Peter 2 5 
1 Peter 2 6 
1 Peter 2 7 
1 Peter 2 8 
1 Peter 2 9 
1 Peter 2 10 
1 Peter 2 11 
1 Peter 2 12 
1 Peter 2 13 
1 Peter 2 14 
1 Peter 2 15 
1 Peter 2 16 
1 Peter 2 17 
1 Peter 2 18 
1 Peter 2 19 
1 Peter 2 20 
1 Peter 2 21 
1 Peter 2 22 
1 Peter 2 23 
1 Peter 2 24 
1 Peter 2 25 
1 Peter 3 1 
1 Peter 3 2 
1 Peter 3 3 
1 Peter 3 4 
1 Peter 3 5 
1 Peter 3 6 
1 Peter 3 7 
1 Peter 3 8 
1 Peter 3 9 
1 Peter 3 10 
1 Peter 3 11 
1 Peter 3 12 
1 Peter 3 13 
1 Peter 3 14 
1 Peter 3 15 
1 Peter 3 16 
1 Peter 3 17 
1 Peter 3 18 
1 Peter 3 19 
1 Peter 3 20 
1 Peter 3 21 
1 Peter 3 22 
1 Peter 4 1 
1 Peter 4 2 
1 Peter 4 3 
1 Peter 4 4 
1 Peter 4 5 
1 Peter 4 6 
1 Peter 4 7 
1 Peter 4 8 
1 Peter 4 9 
1 Peter 4 10 
1 Peter 4 11 
1 Peter 4 12 
1 Peter 4 13 
1 Peter 4 14 
1 Peter 4 15 
1 Peter 4 16 
1 Peter 4 17 
1 Peter 4 18 
1 Peter 4 19 
1 Peter 5 1 
1 Peter 5 2 
1 Peter 5 3 
1 Peter 5 4 
1 Peter 5 5 
1 Peter 5 6 
1 Peter 5 7 
1 Peter 5 8 
1 Peter 5 9 
1 Peter 5 10 
1 Peter 5 11 
1 Peter 5 12 
1 Peter 5 13 
1 Peter 5 14 
2 Peter 1 1 
2 Peter 1 2 
2 Peter 1 3 
2 Peter 1 4 
2 Peter 1 5 
2 Peter 1 6 
2 Peter 1 7 
2 Peter 1 8 
2 Peter 1 9 
2 Peter 1 10 
2 Peter 1 11 
2 Peter 1 12 
2 Peter 1 13 
2 Peter 1 14 
2 Peter 1 15 
2 Peter 1 16 
2 Peter 1 17 
2 Peter 1 18 
2 Peter 1 19 
2 Peter 1 20 
2 Peter 1 21 
2 Peter 2 1 
2 Peter 2 2 
2 Peter 2 3 
2 Peter 2 4 
2 Peter 2 5 
2 Peter 2 6 
2 Peter 2 7 
2 Peter 2 8 
2 Peter 2 9 
2 Peter 2 10 
2 Peter 2 11 
2 Peter 2 12 
2 Peter 2 13 
2 Peter 2 14 
2 Peter 2 15 
2 Peter 2 16 
2 Peter 2 17 
2 Peter 2 18 
2 Peter 2 19 
2 Peter 2 20 
2 Peter 2 21 
2 Peter 2 22 
2 Peter 3 1 
2 Peter 3 2 
2 Peter 3 3 
2 Peter 3 4 
2 Peter 3 5 
2 Peter 3 6 
2 Peter 3 7 
2 Peter 3 8 
2 Peter 3 9 
2 Peter 3 10 
2 Peter 3 11 
2 Peter 3 12 
2 Peter 3 13 
2 Peter 3 14 
2 Peter 3 15 
2 Peter 3 16 
2 Peter 3 17 
2 Peter 3 18 
1 John 1 1 
1 John 1 2 
1 John 1 3 
1 John 1 4 
1 John 1 5 
1 John 1 6 
1 John 1 7 
1 John 1 8 
1 John 1 9 
1 John 1 10 
1 John 2 1 
1 John 2 2 
1 John 2 3 
1 John 2 4 
1 John 2 5 
1 John 2 6 
1 John 2 7 
1 John 2 8 
1 John 2 9 
1 John 2 10 
1 John 2 11 
1 John 2 12 
1 John 2 13 
1 John 2 14 
1 John 2 15 
1 John 2 16 
1 John 2 17 
1 John 2 18 
1 John 2 19 
1 John 2 20 
1 John 2 21 
1 John 2 22 
1 John 2 23 
1 John 2 24 
1 John 2 25 
1 John 2 26 
1 John 2 27 
1 John 2 28 
1 John 2 29 
1 John 3 1 
1 John 3 2 
1 John 3 3 
1 John 3 4 
1 John 3 5 
1 John 3 6 
1 John 3 7 
1 John 3 8 
1 John 3 9 
1 John 3 10 
1 John 3 11 
1 John 3 12 
1 John 3 13 
1 John 3 14 
1 John 3 15 
1 John 3 16 
1 John 3 17 
1 John 3 18 
1 John 3 19 
1 John 3 20 
1 John 3 21 
1 John 3 22 
1 John 3 23 
1 John 3 24 
1 John 4 1 
1 John 4 2 
1 John 4 3 
1 John 4 4 
1 John 4 5 
1 John 4 6 
1 John 4 7 
1 John 4 8 
1 John 4 9 
1 John 4 10 
1 John 4 11 
1 John 4 12 
1 John 4 13 
1 John 4 14 
1 John 4 15 
1 John 4 16 
1 John 4 17 
1 John 4 18 
1 John 4 19 
1 John 4 20 
1 John 4 21 
1 John 5 1 
1 John 5 2 
1 John 5 3 
1 John 5 4 
1 John 5 5 
1 John 5 6 
1 John 5 7 
1 John 5 8 
1 John 5 9 
1 John 5 10 
1 John 5 11 
1 John 5 12 
1 John 5 13 
1 John 5 14 
1 John 5 15 
1 John 5 16 
1 John 5 17 
1 John 5 18 
1 John 5 19 
1 John 5 20 
1 John 5 21 
2 John 1 1 
2 John 1 2 
2 John 1 3 
2 John 1 4 
2 John 1 5 
2 John 1 6 
2 John 1 7 
2 John 1 8 
2 John 1 9 
2 John 1 10 
2 John 1 11 
2 John 1 12 
2 John 1 13 
3 John 1 1 
3 John 1 2 
3 John 1 3 
3 John 1 4 
3 John 1 5 
3 John 1 6 
3 John 1 7 
3 John 1 8 
3 John 1 9 
3 John 1 10 
3 John 1 11 
3 John 1 12 
3 John 1 13 
3 John 1 14 
3 John 1 15 
Jude 1 1 
Jude 1 2 
Jude 1 3 
Jude 1 4 
Jude 1 5 
Jude 1 6 
Jude 1 7 
Jude 1 8 
Jude 1 9 
Jude 1 10 
Jude 1 11 
Jude 1 12 
Jude 1 13 
Jude 1 14 
Jude 1 15 
Jude 1 16 
Jude 1 17 
Jude 1 18 
Jude 1 19 
Jude 1 20 
Jude 1 21 
Jude 1 22 
Jude 1 23 
Jude 1 24 
Jude 1 25 
Revelation 1 1 
Revelation 1 2 
Revelation 1 3 
Revelation 1 4 
Revelation 1 5 
Revelation 1 6 
Revelation 1 7 
Revelation 1 8 
Revelation 1 9 
Revelation 1 10 
Revelation 1 11 
Revelation 1 12 
Revelation 1 13 
Revelation 1 14 
Revelation 1 15 
Revelation 1 16 
Revelation 1 17 
Revelation 1 18 
Revelation 1 19 
Revelation 1 20 
Revelation 2 1 
Revelation 2 2 
Revelation 2 3 
Revelation 2 4 
Revelation 2 5 
Revelation 2 6 
Revelation 2 7 
Revelation 2 8 
Revelation 2 9 
Revelation 2 10 
Revelation 2 11 
Revelation 2 12 
Revelation 2 13 
Revelation 2 14 
Revelation 2 15 
Revelation 2 16 
Revelation 2 17 
Revelation 2 18 
Revelation 2 19 
Revelation 2 20 
Revelation 2 21 
Revelation 2 22 
Revelation 2 23 
Revelation 2 24 
Revelation 2 25 
Revelation 2 26 
Revelation 2 27 
Revelation 2 28 
Revelation 2 29 
Revelation 3 1 
Revelation 3 2 
Revelation 3 3 
Revelation 3 4 
Revelation 3 5 
Revelation 3 6 
Revelation 3 7 
Revelation 3 8 
Revelation 3 9 
Revelation 3 10 
Revelation 3 11 
Revelation 3 12 
Revelation 3 13 
Revelation 3 14 
Revelation 3 15 
Revelation 3 16 
Revelation 3 17 
Revelation 3 18 
Revelation 3 19 
Revelation 3 20 
Revelation 3 21 
Revelation 3 22 
Revelation 4 1 
Revelation 4 2 
Revelation 4 3 
Revelation 4 4 
Revelation 4 5 
Revelation 4 6 
Revelation 4 7 
Revelation 4 8 
Revelation 4 9 
Revelation 4 10 
Revelation 4 11 
Revelation 5 1 
Revelation 5 2 
Revelation 5 3 
Revelation 5 4 
Revelation 5 5 
Revelation 5 6 
Revelation 5 7 
Revelation 5 8 
Revelation 5 9 
Revelation 5 10 
Revelation 5 11 
Revelation 5 12 
Revelation 5 13 
Revelation 5 14 
Revelation 6 1 
Revelation 6 2 
Revelation 6 3 
Revelation 6 4 
Revelation 6 5 
Revelation 6 6 
Revelation 6 7 
Revelation 6 8 
Revelation 6 9 
Revelation 6 10 
Revelation 6 11 
Revelation 6 12 
Revelation 6 13 
Revelation 6 14 
Revelation 6 15 
Revelation 6 16 
Revelation 6 17 
Revelation 7 1 
Revelation 7 2 
Revelation 7 3 
Revelation 7 4 
Revelation 7 5 
Revelation 7 6 
Revelation 7 7 
Revelation 7 8 
Revelation 7 9 
Revelation 7 10 
Revelation 7 11 
Revelation 7 12 
Revelation 7 13 
Revelation 7 14 
Revelation 7 15 
Revelation 7 16 
Revelation 7 17 
Revelation 8 1 
Revelation 8 2 
Revelation 8 3 
Revelation 8 4 
Revelation 8 5 
Revelation 8 6 
Revelation 8 7 
Revelation 8 8 
Revelation 8 9 
Revelation 8 10 
Revelation 8 11 
Revelation 8 12 
Revelation 8 13 
Revelation 9 1 
Revelation 9 2 
Revelation 9 3 
Revelation 9 4 
Revelation 9 5 
Revelation 9 6 
Revelation 9 7 
Revelation 9 8 
Revelation 9 9 
Revelation 9 10 
Revelation 9 11 
Revelation 9 12 
Revelation 9 13 
Revelation 9 14 
Revelation 9 15 
Revelation 9 16 
Revelation 9 17 
Revelation 9 18 
Revelation 9 19 
Revelation 9 20 
Revelation 9 21 
Revelation 10 1 
Revelation 10 2 
Revelation 10 3 
Revelation 10 4 
Revelation 10 5 
Revelation 10 6 
Revelation 10 7 
Revelation 10 8 
Revelation 10 9 
Revelation 10 10 
Revelation 10 11 
Revelation 11 1 
Revelation 11 2 
Revelation 11 3 
Revelation 11 4 
Revelation 11 5 
Revelation 11 6 
Revelation 11 7 
Revelation 11 8 
Revelation 11 9 
Revelation 11 10 
Revelation 11 11 
Revelation 11 12 
Revelation 11 13 
Revelation 11 14 
Revelation 11 15 
Revelation 11 16 
Revelation 11 17 
Revelation 11 18 
Revelation 11 19 
Revelation 12 1 
Revelation 12 2 
Revelation 12 3 
Revelation 12 4 
Revelation 12 5 
Revelation 12 6 
Revelation 12 7 
Revelation 12 8 
Revelation 12 9 
Revelation 12 10 
Revelation 12 11 
Revelation 12 12 
Revelation 12 13 
Revelation 12 14 
Revelation 12 15 
Revelation 12 16 
Revelation 12 17 
Revelation 12 18 
Revelation 13 1 
Revelation 13 2 
Revelation 13 3 
Revelation 13 4 
Revelation 13 5 
Revelation 13 6 
Revelation 13 7 
Revelation 13 8 
Revelation 13 9 
Revelation 13 10 
Revelation 13 11 
Revelation 13 12 
Revelation 13 13 
Revelation 13 14 
Revelation 13 15 
Revelation 13 16 
Revelation 13 17 
Revelation 13 18 
Revelation 14 1 
Revelation 14 2 
Revelation 14 3 
Revelation 14 4 
Revelation 14 5 
Revelation 14 6 
Revelation 14 7 
Revelation 14 8 
Revelation 14 9 
Revelation 14 10 
Revelation 14 11 
Revelation 14 12 
Revelation 14 13 
Revelation 14 14 
Revelation 14 15 
Revelation 14 16 
Revelation 14 17 
Revelation 14 18 
Revelation 14 19 
Revelation 14 20 
Revelation 15 1 
Revelation 15 2 
Revelation 15 3 
Revelation 15 4 
Revelation 15 5 
Revelation 15 6 
Revelation 15 7 
Revelation 15 8 
Revelation 16 1 
Revelation 16 2 
Revelation 16 3 
Revelation 16 4 
Revelation 16 5 
Revelation 16 6 
Revelation 16 7 
Revelation 16 8 
Revelation 16 9 
Revelation 16 10 
Revelation 16 11 
Revelation 16 12 
Revelation 16 13 
Revelation 16 14 
Revelation 16 15 
Revelation 16 16 
Revelation 16 17 
Revelation 16 18 
Revelation 16 19 
Revelation 16 20 
Revelation 16 21 
Revelation 17 1 
Revelation 17 2 
Revelation 17 3 
Revelation 17 4 
Revelation 17 5 
Revelation 17 6 
Revelation 17 7 
Revelation 17 8 
Revelation 17 9 
Revelation 17 10 
Revelation 17 11 
Revelation 17 12 
Revelation 17 13 
Revelation 17 14 
Revelation 17 15 
Revelation 17 16 
Revelation 17 17 
Revelation 17 18 
Revelation 18 1 
Revelation 18 2 
Revelation 18 3 
Revelation 18 4 
Revelation 18 5 
Revelation 18 6 
Revelation 18 7 
Revelation 18 8 
Revelation 18 9 
Revelation 18 10 
Revelation 18 11 
Revelation 18 12 
Revelation 18 13 
Revelation 18 14 
Revelation 18 15 
Revelation 18 16 
Revelation 18 17 
Revelation 18 18 
Revelation 18 19 
Revelation 18 20 
Revelation 18 21 
Revelation 18 22 
Revelation 18 23 
Revelation 18 24 
Revelation 19 1 
Revelation 19 2 
Revelation 19 3 
Revelation 19 4 
Revelation 19 5 
Revelation 19 6 
Revelation 19 7 
Revelation 19 8 
Revelation 19 9 
Revelation 19 10 
Revelation 19 11 
Revelation 19 12 
Revelation 19 13 
Revelation 19 14 
Revelation 19 15 
Revelation 19 16 
Revelation 19 17 
Revelation 19 18 
Revelation 19 19 
Revelation 19 20 
Revelation 19 21 
Revelation 20 1 
Revelation 20 2 
Revelation 20 3 
Revelation 20 4 
Revelation 20 5 
Revelation 20 6 
Revelation 20 7 
Revelation 20 8 
Revelation 20 9 
Revelation 20 10 
Revelation 20 11 
Revelation 20 12 
Revelation 20 13 
Revelation 20 14 
Revelation 20 15 
Revelation 21 1 
Revelation 21 2 
Revelation 21 3 
Revelation 21 4 
Revelation 21 5 
Revelation 21 6 
Revelation 21 7 
Revelation 21 8 
Revelation 21 9 
Revelation 21 10 
Revelation 21 11 
Revelation 21 12 
Revelation 21 13 
Revelation 21 14 
Revelation 21 15 
Revelation 21 16 
Revelation 21 17 
Revelation 21 18 
Revelation 21 19 
Revelation 21 20 
Revelation 21 21 
Revelation 21 22 
Revelation 21 23 
Revelation 21 24 
Revelation 21 25 
Revelation 21 26 
Revelation 21 27 
Revelation 22 1 
Revelation 22 2 
Revelation 22 3 
Revelation 22 4 
Revelation 22 5 
Revelation 22 6 
Revelation 22 7 
Revelation 22 8 
Revelation 22 9 
Revelation 22 10 
Revelation 22 11 
Revelation 22 12 
Revelation 22 13 
Revelation 22 14 
Revelation 22 15 
Revelation 22 16 
Revelation 22 17 
Revelation 22 18 
Revelation 22 19 
Revelation 22 20 
Revelation 22 21 